id,text
"[('', '0.')]","On þære halgan þrynnysse naman her ongynnað þa gedonan þyng þe be urum hælende gedone wæron, eallswa Þeodosius, se mæra casere, hyt funde on Hierusalem on þæs Pontiscan Pilates domerne, eallswa hyt Nychodemus awrat, eall myd Ebreiscum stafum on manegum bocum þus awryten."
"[('', '0.')]","Hyt gelamp to soðon on þam nygonteoðan geare þe Tyberius, se mycla casere, hæfde anweald ofer eall Romana rice and hym wæs undercyning Herodes þæs Galileiscan cyninges sunu, þe wæs eac Herodes haten."
"[('', '0.')]","Þa on þam nygonteoðan geare heora ealdordomes on .VIII. kl. Aprl., þæt ys se fif and twentugoðan dæg þæs monðes Martii, þa wæs þæt seo ungesælignys becom on þæt Iudeisce folc þæt hig þone hælend gefengon, and on rode ahengon, swa swa hyne Iudas hys agen cnyht belæwde."
[],"[000400 (1.1.1)]    Þa yldestan Iudeas, þe ðær æt wæron, wæron þus genemned: Annas and Caiphas, Summe and Daðan, Gamaliel and Iudas, Leui and Neptalim, Alexander and Syrus, and swyðe manege oðre eodon to Pilate and þone hælend wregdon, and sædon for manegum yfelum dædum and he ne wearð næfre nane wyrcende, and hig þeh þus cwædon: þysne geongan man we cunnon, and we þæt wyton þæt he wæs þæs wyrhtan sunu Iosepes and Marian; nu segð he þæt he Godes sunu sig; and eac he segð þæt he sylf cyning sig; and eac ælcne restedæg geweð and ure fæderlican æ towyrpð."
[],[000500 (1.1.9)]    Pilatus hym andswarode and cwæð: hwæt ys þæt he deð þæt he mæge ure æ towerpan?
[],"[000600 (1.1.10)]    Þa Iudeas hym andswaredon and cwædon: hyt ys on ure æ forboden þæt man ne mot nan þing gehælan on restedagum, þeh hyt lama beo; nu hælð he þes man ægðer ge healte, ge blynde, ge deafe, ge dumbe, ge gebygede laman and deofolseoce."
[],[000700 (1.1.13)]    Swylce yfele dæda he deð and on þam ealdre Beelzebube he þa deofelseocnyssa ut adryfeð.
[],[000800 (1.1.15)]    Pilatus heom andswarode and cwæð: ne byð na þæt on unclænum gaste þæt he deofelseocnyssa ut adryfe ac byð on Godes mægne.
[],"[000900 (1.2.1)]    Ða Iudeas hym þa to cwædon: la, we byddað þe for þynre mærðe þæt þu hate hyne cuman hyder toforan þynum domsetle and hlyst hys worda."
[],"[001000 (1.2.3)]    Pilatus þa swa dyde, het geclypian hys ænne rynel and hym to cwæð: myd gewyssum gesceade yrn and clypa hyder to me þone þe ys Iesus genemned."
[],"[001100 (1.2.5)]    Se rynel þa swa dyde and myd mycelum ofste wæs forðyrnende and þone hælend gemetende and hyne geeaðmedende and he þa sona on eorðan astrehte þæt he on handa bær, þæt wæs hrægeles sum dæl, and hym sylf þarwyð feoll on eorðan astreht and cwæð: la hlaford, se dema þe het clypian þæt ðu sceoldest in to hym gan."
[],[001200 (1.2.9)]    Ac se hælend hym þa gyt ne andswarode; and eac þa Iudeas gesawon hu se rynel hæfde geeadmet to þam hælende and clypodon to Pilate and cwædon: hete þu þynne bydel and þynne rynel hym swa ongean cuman and hym sceolde geeaðmedan.
[],[001300 (1.2.13)]    And hig sona þa eall atealdon þæt hig be þam rynele gesawon.
[],[001400 (1.3.1)]    Pilatus hym het þa ðæne rynel to geclypian and hyne sona acsode for hwig he swa dyde.
[],"[001500 (1.3.2)]    Se rynel hym andswarode and cwæð: þa ða þu asendest me to Hierusalem to Alexandre cyninge þa geseah ic hwær se hælend sæt onuppan anum assan and þa Hebreiscan cnyhtas hæfdon palmtwygu on heora handum and sume heora ref and strehton þa ref and streowedon þa palmtwygu on þære eorþan toforan þam hælende and cwædon ealle anre stefne:Osanna, benedictus qui uenit in nomine domini."
[],[001600 (1.4.1)]    Þa Iudeas þa cwædon to þam rynele: þa cnyhtas wæron Hebreisce; þa spræcon hig eac on Ebreisc and hwanone sceoldest þu specan on Hebreisc and eart þe sylf Grecisc?
[],[001700 (1.4.3)]    Se rynel heom andswarode and cwæð: ic acsode sumne Hebreiscne hwæt hig sædon and he hyt me sona eall gebycnode.
[],[001800 (1.4.5)]    Ða cwæð Pilatus: hu clypedon hig and hu byð hyt getrahtnod on Hebreisc?
[],"[001900 (1.4.6)]    Se rynel hym andswarode and cwæð: hig cwædon: la dryhten, beo þu hal and sig gebletsod se ðe on dryhtnes naman com and gehæl us þu ðe on hehnysse eart."
[],[002000 (1.4.8)]    Ða cwæð Pilatus to þam Iudeum: nu ge magon eac beon gewytnysse hwæt þa cnyhtas cwædon.
[],[002100 (1.4.10)]    Hwæt hæfð þes rynel gesingod?
[],[002200 (1.4.10)]    Hig suwedon and ne cuðon nane andsware syllan.
[],"[002300 (1.4.11)]    Ða cwæð se dema eft to þam rynele: far and swa hwar swa þu hyne gemete, gelæde hyne in to me."
[],"[002400 (1.4.12)]    Se rynel þa sona swa dyde, wæs utfarende and þone hælend gemetende and dyde þær ða ealswa he ærur dyde, wearð þam hælende geeaðmedende and hym to cweðende: la, leof hlaford, se dema þe het þæt ðu sceoldest beon ingeclypod."
[],[002500 (1.4.15)]    Se rynel hyne wæs swyðe byddende þæt he sceolde in ofer his hrægel gan and se leofa hælend hyne wearð geeaðmedende.
[],[002600 (1.5.1)]    Ac onmang þam þe he wæs ingangende hyne wæron fæla manna geeaðmedende and heora heafdo to hym onhyldende.
[],"[002700 (2.1.1)]    Ac Pilatus, þa he þæt geseah, wearð swyðe afyriht and uparysende and utgangende."
[],"[002800 (2.1.2)]    Ac his wyf hym to sende, þære nama wæs Procula, and wæs hym þus to cweðende: ne sig þe and þysum ryhtwysan men nan þyng gemæne for þam ic gehyrde on þyssere nyhte fæla þynga be hym."
[],[002900 (2.1.5)]    Þa ða Iudeiscan þæt gehyrdon þa cwædon hig to Pilate: nu þu myht þe sylf gehyran þæt he ys ælces yfeles ordfruma.
[],[003000 (2.1.7)]    Nu he hæfð on slæpe þyn wyf gedreht þæt heo dwelað.
[],[003100 (2.2.1)]    Pilatus het þa þone hælend hym to clypian and hym to cwæð: ne gehyrst þu hu fæla þynga þys folc ongean þe segð?
[],"[003200 (2.2.2)]    Se hælend hym andswarode and cwæð: gif hig myhte næfdon ne spræcon hig na ac manna gehwilc mæg specan myd his muðe, swa yfel swa god."
[],[003300 (2.3.1)]    Ða yldestan Iudeas þa andswaredon and cwædon to þam hælende: þæt we sylfe gesawon and we þæt wyton þæt ðu ærest of forlygere wære acenned and oðer ys þæt ðyn cynn ys on Bethleem swyþe untreowfæst and þrydde þæt Ioseph þyn fæder and Maria þyn moder flugon <on> Egiptan lande for þan þe hig næfdon nanne truwan to nanum folce.
[],[003400 (2.4.1)]    Þa cwædon sume þe ðær neh stodon þe wæron bylewyte and gode of þam Iudeiscum: ne secge we na þæt he wære of forligere acenned ac we wyton þæt Maria wæs Iosepe beweddod and næs na of forligere acenned.
[],[003500 (2.4.4)]    Ða cwæð Pilatus to þam folce þa ðe sædon þæt he of forligere wære acenned: þeos spræc nys na soþ þæt ge sprecað for þon seo weddung wæs beweddod ealswa eowre agene þeoda secgað.
[],"[003600 (2.4.6)]    Þa andswaredon Pilate þa twegen wælhreowan wyþersacan, Annas and Caiphas, and cwædon: la, leof dema, eall þeos mænio clypiað and secgað þæt he wære of forligre acenned and ys ælc yfelwyrcende."
[],[003700 (2.4.9)]    He ys sylfa leas and hys cnyhtas samod.
[],[003800 (2.4.10)]    Pilatus hym þa to gecigde Annan and Caiphan and hym to cwæð: hwæt syndon þas men þe hym myd specað?
[],[003900 (2.4.11)]    Hig cwædon: hyt syndon hæðenra manna bearn and syndon Iudeisce gewordene and secgað leas myd hym þæt he ne sig of forligere acenned.
[],"[004000 (2.4.13)]    Þa andswaredon þa Iudeas þe ðær ænig god cuðon, þæt wæron Lazar and Asterius, Antonius and Iacobus, Zeras and Samuel, Isaac and Finees, Crispus and Agyrppa, Annes and Iudas, and cwædon: ne syndon we na hæðene geborene ac we syndon Iudeiscra manna bearn and we specað soðfæstnysse, hlyste se ðe wylle."
[],[004100 (2.5.1)]    Pilatus hym þa to gecigde þa twelf cnyhtas þe myd þam hælende spæcon and heom to cwæð: ic halsige eow for þæs caseres helda þæt ge me secgon hwæðer he of forligere sig acenned.
[],[004200 (2.5.3)]    Hig cwædon þa to Pilate: hyt nys na on ure æ alyfed to swerigenne and swa þeh swa we þæs caseres helda habban moton and swa we deaðes scyldige ne wurðon þæt nys he na of forligere acenned.
[],"[004300 (2.5.6)]    Þa cwædon to Pilate Annas and Caiphas: la, full swyðe gelyfað þas men þæt he nære of forlygere acenned and þæt he yfelwyrcende ne sig."
[],[004400 (2.5.8)]    Huru we sylfe wyton þæt he segð þæt he sylf sig Godes sunu and cynyng ac we þæs ne gelyfað.
[],"[004500 (2.6.1)]    Pilatus þa het eall þæt folc ut gan buton ðam twelf cnyhton þe sædon þæt he nære of forlygere acenned and het lædan þone hælend on sundrum, and ongan þa cnyhtas to axienne for hwig þæt folc þone hælend swa yfele hæfde."
[],[004600 (2.6.4)]    Hig andswaredon Pilate and cwædon: buton hig habbað andan to hym for þam þe he hælð earm folc on restedagum.
[],[004700 (2.6.6)]    Pilatus hym to cwæð: hwæt wyllað hig hyne for godum weorce ofslean?
[],"[004800 (2.6.7)]    Hig andswaredon and cwædon: gea, leof."
[],[004900 (3.1.1)]    Pilatus hym þa wearð yrre geworden and ut eode and cwæð to þam folce: ic hæbbe nu me sylfne to gewytan þæt ic ne myhte nanne gylt on þysum men fyndan.
[],[005000 (3.1.3)]    Þa andswaredon þa Iudeas and cwædon to Pilate: gif he nære yfelwyrcende ne sealdon we hyne næfre þe.
[],[005100 (3.1.4)]    Pilatus heom to cwæð: nymað hyne eac and demað hym æfter eowre æ.
[],[005200 (3.1.5)]    Ða cwædon hig to Pilate: us nys na alyfed nanne man to ofsleanne.
[],[005300 (3.2.1)]    Pilatus hym eft in eode on his domerne and geclypode þone hælend sylfne hym to and cwæð: eart þu Iudea cyning?
[],[005400 (3.2.2)]    Se hælend hym andswarode and cwæð: segst þu þæt of þe sylfum hwæðer þe hyt þe oðre men be me sædon?
[],[005500 (3.2.4)]    Pilatus þa andswarode þam hælende and cwæð: nast þu þæt ealle Iudeisce and þyne agene þeoda and þa yldestan sacerdas þe habbað me geseald ac sege me hwæt hæfst þu gedon.
[],[005600 (3.2.6)]    Se hælend hym andswarode and cwæð: myn ryce nys na on þysum myddanearde.
[],[005700 (3.2.7)]    Gif hyt on þysum myddanearde myn rice wære þonne wyrðstodon myne þenas þæt ic nære þysum Iudeum geseald.
[],[005800 (3.2.9)]    Pilatus hym to cwæð: eart þu eornostlice cyning?
[],[005900 (3.2.10)]    Se hælend hym andswarode and cwæð: þæt ðu segst þæt ic cyning sig.
[],[006000 (3.2.11)]    He cwæð eft se hælend to Pilate: ac ic eom to þam cumen on þysne myddaneard þæt ælc þæra þa ðe soðfæstnysse lufiað myne stefne gehyrað.
[],[006100 (3.2.13)]    Pilatus hym to cwæð: hwæt ys soðfæstnys?
[],[006200 (3.2.13)]    Se hælend hym andswarode and cwæð: soðfæstnys ys of heofenum.
[],[006300 (3.2.14)]    Þa cwæð Pilatus: nys nan soðfæstnys on eorðan?
[],[006400 (3.2.15)]    Se hælend hym andswarode and cwæð: begym and oncnaw hu ryhte domas þa demon þe on eorðan syndon and anweald habbað.
[],[006500 (4.1.1)]    Pilatus het þa þone hælend ut gan wyðutan hys domern and cwæð to ðam Iudeum: ne myhte ic nanne gylt on þysum menn fyndan.
[],"[006600 (4.1.3)]    Þa cwædon þa Iudeas to Pilate: gyse, gyt he segð mare þæt he mæge þys tempel towurpan and eft hyt aræran bynnan þreora daga fæce."
[],[006700 (4.1.5)]    Þa cwæð Pilatus: hwylc tempel?
[],"[006800 (4.1.5)]    Hig sædon: þæt tempel þæt Salomon getymbrode on syx and hundseofentigum wyntrum; þæt he mæg, he segð, towurpan and hyt eft getymbrian bynnan þreora daga fæce."
[],[006900 (4.1.8)]    Þa cwæð Pilatus: ic gedo þæt ge ealle geseoð þæt ic wylle beon unscyldig fram þyses mannes blode.
[],[007000 (4.1.9)]    Þa cwædon þa Iudeas: sig hys blod ofer us and ofer ure bearn.
[],"[007100 (4.2.1)]    Pilatus hym wæs þa to gecigende þa ealdras and þa mæssepreostas and þa diaconas and cwæð to hym dygollice: ne do ge na swa for þan ic nan yfel on hym næbbe gemet, ne be hælinge ne be restedaga gewemminge."
[],"[007200 (4.2.4)]    Þa cwædon þa ealdras and þa mæssepreostas to Pilate: gise, swa hwylc man swa wyðersacað þam casere he byð deaðes scyldig."
[],[007300 (4.3.1)]    Pilatus eft het þa Iudeas gan ut of þam domerne and wæs hym to clypigende þæne hælend and cwæð: hwæt mæg ic þe nu don?
[],"[007400 (4.3.2)]    Ða cwæð se hælend to Pilate: genoh hyt ys, nu genoh hyt ys."
[],[007500 (4.3.3)]    Þa cwæð se hælend: swa Moyses and manega oðre wytegan bodedon be þysse ylcan þrowunge and be mynre æryste.
[],"[007600 (4.3.5)]    Ða Iudeas, þa hig þæt gehyrdon, cwædon to Pilate: hwæt wylt þu mare æt hym habban oððe hys wyðersacunge gehyran?"
[],"[007700 (4.4.1)]    Þa cwæð Pilatus to þam Iudeum: gif seo spræc wyðersacung ys þe he spycð, nymað hyne and lædað hyne to eowre gesomnunge and demað hym æfter eowre æ."
[],[007800 (4.4.3)]    Þa cwædon þa Iudeas to Pilate: we wyllað þæt he beo onhangen.
[],[007900 (4.5.1)]    Þa cwæð Pilatus to þam Iudeum: hwæt hæfð he gedon þæt he sweltan scyle?
[],[008000 (4.5.2)]    Hig sædon: buton for þam ðe he sæde þæt he Godes sunu wære and sylfa cyning.
[],"[008100 (5.1.1)]    Þa stod þar toforan þam deman an Iudeisc wer, þæs nama wæs Nychodemus, and cwæð to þam deman: la leof, ic bydde þe for þynre myltse þæt ðu læte me sprecan ane feawa worda."
[],"[008200 (5.1.3)]    Þa cwæð Pilatus: gea, sprec."
[],"[008300 (5.1.4)]    Þa cwæð Nichodemus: ic secge eow ealdron and mæssepreostum, and diaconum, and ealre þyssre Iudeiscan mænigeo þe her on geferscype syndon."
[],[008400 (5.1.6)]    Ic axie eow hwæt ge wyllon æt þyson men habban?
[],[008500 (5.1.7)]    Swylce word he þær forðlet swylce ær nan oðer ne dorste.
[],"[008600 (11.3.1)]    Þa wæs hym þær neh sum wer standende, se wæs Iosep genemned, wæs god wer and ryhtwys and næs næfre hys wylles þær man þone hælend wregde on nanum gemange."
[],[008700 (11.3.3)]    He wæs of þære ceastre þe ys genemned Arimathia and he geanbidiende wæs Godes ryces oð þæt ðe Cryst wæs ahangen.
[],[008800 (11.3.5)]    And he æt Pilate þa Crystes lychaman abæd and hyne of þære rode genam and on clænre scytan befeold and hyne on hys nywan þruh alede on þære þe nan oðer man ær on ne læg.
[],"[008900 (12.1.1)]    Þa ða Iudeas þæt gehyrdon þæt Iosep hæfde þæs hælendes lychaman abeden þa sohton hig hyne and þa twelf cnyhtas, þe sædon þæt he nære of forligere acenned, and Nichodemus and mænige oðre þe ær myd þam hælende spæcon and his godan weorc geswutelodon."
[],[009000 (12.1.4)]    Ealle hig þeh hig sylfe bedyglodon þær ðær hig woldon buton Nichodemus sylfa for þam ðe he wæs an ealdor on þam Iudeiscan folce.
[],[009100 (12.1.6)]    Þa com he to hym þær þær hig heora gesomnunga hæfdon and cwæð to hym: hu come ge hyder on þas gesomnunga þæt ic hyt æror nyste?
[],[009200 (12.1.8)]    Þa andswaredon þa Iudeas and cwædon: ac hu wære þu swa dyrstig þæt ðu dorstest innon ure gesomnunge gan þu ðe wære geþwærigende and myd specende þam hælende?
[],[009300 (12.1.11)]    Ac sig he æfre myd þe her and eac on þære toweardan worulde.
[],[009400 (12.1.12)]    Þa andswarode he and cwæð: amen. amen.
[],"[009500 (12.1.12)]    Eallswa gelice Iosep æfter þam hyne ætywde, and heom to com and þus cwæð: for hwig syndon ge swa unrote ongean me?"
[],[009600 (12.1.14)]    Is hyt for þam ðe ic abæd þæs hælendes lychaman æt Pilate?
[],[009700 (12.1.15)]    Soð hyt ys þæt ic hyne abæd and on clænre scytan befeold and hyne on mynre byrgene alede and þær toforan þam scræfe mycelne stan to awylte.
[],[009800 (12.1.17)]    And ic secge to soðon þæt ge wel na ne dydon ongean þone ryhtwysan þæt ge hyne <on> <rode> ahengon and myd spere sticodon.
[],[009900 (12.1.19)]    Þa ða Iudeas þæt gehyrdon þa gefengon hig hyne and heton hyne fæste on cwearterne beclysan and cwædon to hym: oncnaw nu and ongyt þæt hyt ðe lyt sceal fremian þæt ðu toþohtest.
[],[010000 (12.1.21)]    We wyton þæt ðu næfre ne eart wyrðe þæt ðu bebyrged beo.
[],[010100 (12.1.22)]    Ac we sceolon syllan þyne flæscu heofenes fugelum and eorðan wylddeorum.
[],[010200 (12.1.23)]    Þa Iudeas þa hyne on þam cwearterne gebrohton and þa duru fæste belucon.
[],[010300 (12.1.24)]    And Annas and Caiphas þæt loc geinseglodon and þærto hyrdas setton.
[],[010400 (12.2.1)]    And geþeaht worhton myd þam mæssepreostum and myd þam diaconum hwylcum deaðe hig Ioseph ofslean woldon.
[],"[010500 (12.2.2)]    Ac hyt wæs þa on dæg restedæg and hig geanbydian woldon oð ofer þæne dæg and hig syððan gesomnigean, and þa hwyle ymbe þæt ðencan hu hig hyne teonlycost ateon myhton."
[],[010600 (12.2.5)]    Ac hyt gewearð þa þæt ða ealdras and þa mæssepreostas ofer þone restedæg hig gesomnodon.
[],"[010700 (12.2.6)]    And Annas and Caiphas wæron forðgangende to þære clusan þær þær hig Ioseph beclysed hæfdon and hig uninseglodon þæt loc and þa cægan and, þa duru geopenigende, ac þær næs na Ioseph inne funden."
[],[010800 (12.2.9)]    Ða þæt folc þæt gehyrdon þa wundredon hig and wæron afyrhte.
[],[010900 (13.1.1)]    Ac amang þam þe hig ymbe þæt spræcon and ymbe þæt wundredon þa stod þær sum of þam cempon þe ðæs hælendes byrgene healdan sceoldon and cwæð sona: þæt ic wat þa we þæs hælendes byrgene heoldon þa wearð mycel eorðstyrung and we Godes engel gesawon hu he þone stan fram þære byrgyne awylte and onuppan þam stane gesæt and ic wat þæt his ansyn wæs swylce ligræsc and his reaf wæron swylce snaw swa þæt we wæron afyrhte þæt we þær lagon swylce we deade wæron.
[],[011000 (13.1.7)]    And we gehyrdon þone engel cweðende to þam wyfum þe to ðæs hælendes byrgene comon.
[],"[011100 (13.1.9)]    He cwæð: ne ondræde ge eow na for þam ic wat þæt ge þone hælend secað þone þe onhangen wæs, ac he nys na her."
[],[011200 (13.1.10)]    He ys arysen ealswa he ær foresæde.
[],[011300 (13.1.11)]    Ac cumað and geseoð þa stowe þe he on aled wæs.
[],[011400 (13.1.12)]    And farað raðe and secgað hys leorningcnyhtum þæt heora hlaford ys arysen of deaðe and ys hig forestæppende on Galileam þær hig hyne magon geseon eallswa he heom ær foresæde.
[],"[011500 (13.2.1)]    Þa Iudeas, þa hig þæt gehyrdon, wæron heom to geclypigende ealle þa cempan þe ðæs hælendes byrgene heoldon and heom to cwædon: hwæt wæron þa wyf þe se engel wyðspæc and for hwylcon þyngon ne geheolde ge hig?"
[],"[011600 (13.2.4)]    Ða cempan heom andswaredon and cwædon: we nyston hwæt þa wyf wæron, ne we hyt witan ne myhton, for þam ðe we wæron <gewordene> swylce we deade wæron, for þæs engeles ege and for þære gesyhðe þe we þær gesawon, and for þam we þa wyf gefon ne myhton."
[],[011700 (13.2.8)]    Þa cwædon þa Iudeas: swa us dryhten lybbe ne gelyfe we eow na.
[],"[011800 (13.2.9)]    Þa andswaredon þa cempan and cwædon to þam Iudeum: la, swa fæla wundra swa se hælend worhte and ge þæt gesawon and gehyrdon for hwig noldon ge gelyfan on þone þe ge gelyfan sceoldon?"
[],"[011900 (13.2.11)]    And swa þeh wel ge cwædon ær her beforan þa ge sædon: swa us dryhten lybbe, þeh ge hyt nyston hwæt hyt beheold."
[],[012000 (13.2.13)]    Soð hyt ys þæt se sylfa dryhten and se soðfæsta leofað se ðe ge on rode ahengon.
[],"[012100 (13.2.14)]    And we gehyrdon þæt secgan þæt Ioseph þe ðæs hælendes lychaman bebyrigde, þæt ge hyne on fæstre clusan beclysdon and þæt loc myd insegle geinseglodon and þa ge þær to comon þa ne fundon ge hyne na."
[],"[012200 (13.2.17)]    Ac on eornost, syllon ge us Ioseph þe ge on þære clusan beclysdon and we syllað eow þone hælend þe we on þære byrgene healdan sceoldon."
[],[012300 (13.2.19)]    Þa andswaredon þa Iudeas and cwædon: Ioseph we magon begytan for þam ðe Ioseph ys on hys ceastre Arymathia.
[],[012400 (13.2.21)]    Þa cempan heom andswaredon and cwædon: gyf Ioseph ys on þære ceastre Arymathia þonne secge we þæt se hælend ys on Galileam eallswa we gehyrdon þæt se engel hyt þam wyfum sæde.
[],[012500 (13.3.1)]    Þa Iudeas þa hig eall þys gehyrdon þa aforhtodon hig and cwædon heom betwynan: gif þeos spæc to wyde spryngð ealles to fæla wyle on þone hælend gelyfan.
[],"[012600 (13.3.3)]    Ac ic wat þæt ða Iudeas þa mycel feoh gegaderodon and sealdon þam cempon and þus cwædon: we byddað eow leofe geferan þæt ge secgan swa þæt hys cnyhtas comon on nyht and eow slæpendum þone lychaman <forstælon> and gif hyt þam deman Pilate cuð byð, we beoð for eow and eow orsorge gedoð."
[],[012700 (13.3.7)]    Ða cempan þa wæron þæt feoh onfonde and swa secgende swa hig fram þam Iudeum gelærede wæron.
[],[012800 (13.3.9)]    Ac eall heora spræc wearð geypped and gewydmærsod.
[],[012900 (14.1.1)]    And þa gelamp nywan þæt ðær comon of Galilean to Hierusalem þry mære weras.
[],[013000 (14.1.2)]    Se yldesta wæs mæssepreost and his nama wæs Finees and his geferan hatton oðer Aggeus and oðer Preceptor.
[],[013100 (14.1.4)]    Hig sædon to þam ealdrum and to þam mæssepreostum and to ealre þære gesomnunge þær hig to þære Iudea synoðe comon þæt hig þone <onhangenan> hælend gesawon and wyð hys endlufon leorningcnyhtas spæc and tomyddes heom sæt on Oliuetis munte and wæs heom to cweðende: beoð farende eond ealne myddangeard and bodiað eallum þeodum þæt hig beon gefullode on naman fæderes and suna and þæs halgan gastes; and swa hwylc swa gelyfð and gefullod byð se byð æfre on ecnysse hal geworden.
[],[013200 (14.1.11)]    And þa he þys to his leorningcnyhtum gespecen hæfde we gesawon hu he wæs on heofenas astigende.
[],[013300 (14.2.1)]    And gif we þa word forsuwiað þe we be þam hælende gesawon and gehyrdon we wyton þæt we synne habbað.
[],[013400 (14.2.2)]    Þa ealdras and þa mæssepreostas þa up astodon and þurh þa ealdan æ swyðe gehalsodon and þus cwædon: we wyllað byddan eow and feoh syllan wyð þam ðe ge þa spæca ealle bedyglion þe ge be þam hælend gespecen habbað.
[],[013500 (14.2.5)]    Þa þry weras heom þa andswaredon and sædon þæt hig swa woldon.
[],[013600 (14.2.6)]    And þa Iudeas heom þa þry geferan fundon þæt hig sceoldon of þam ryce gebringan þæt hig nane hwyle on Hierusalem wunian ne moston.
[],[013700 (14.3.1)]    And ealle þa Iudeas comon togædere þa and gesomnode wæron and ymbe þæt smeadon and cwædon hwæt þæt tacen beon myhte þæt on Ysrahela lande geworden wæs.
[],[013800 (14.3.3)]    <Annas> and Caiphas þa cwædon: nys hyt næfre soð þæt we gelyfan sceolon þam cempon þe ðæs hælendes byrgene healdan sceoldon ac ys bet wen þæt hys cnyhtas comon and heom feoh geafon and þæs hælendes lichaman aweg namon.
[],[013900 (15.1.1)]    Nichodemus þa up astod and þus cwæð: wytað þæt ge ryht specon be Ysrahela bearnum.
[],[014000 (15.1.2)]    Wel ge gehyrdon hwæt þa þry weras sædon þe of Galilean comon þa hig sædon þæt hig þone hælend gesawon uppan Oliuetis munte wyð hys leorningcnyhtas specende.
[],[014100 (15.1.4)]    And hig gesawon hwar he wæs on heofenas astigende.
[],[014200 (15.1.5)]    Ða Iudeas þa smeadon hwar se wytega wære Helias and þus cwædon: hwar ys ure fæder Elias?
[],[014300 (15.1.6)]    Heliseus hym andswarode and cwæð: he ys up ahafen.
[],"[014400 (15.1.7)]    Þa cwædon sume þe ðar amang þam folce stodon, þe wæron wytegena bearn: ac wen ys þæt he sig on gaste up ahafen and on uppan Ysrahela muntum geset."
[],"[014500 (15.1.9)]    Ac uton us weras geceosan and þa muntas eondfaran, weald þeah we hyne gemetan magon."
[],[014600 (15.1.11)]    Þæt folc bædon þa Heliseum and þa ylcan weras þe ðar swa spæcon þæt hig swa don sceoldon.
[],[014700 (15.1.12)]    And hig sona eond þa muntas foron þreora daga fæc ac hig hyne nahwær fyndan ne myhton.
[],"[014800 (15.1.13)]    Þa cwæð Nichodemus: la leof ge Ysrahela bearn, hlystað me and uton gyt asendan on Ysrahela muntas, weald þeah se gast <hæbbe> <þone> <hælend> <gelæht> and we hyne gemetan moton and hym geeaðmedan."
[],"[014900 (15.1.16)]    Nychodemus geþeaht þa lycode eallum þam folce and hig asendon þa manige weras and þone hælend sohton, and hyne secende nahwar ne fundon and hym cyrrende ongean comon and þus cweðende wæron: us ymbfarendum eall Ysrahela land, we þone hælend nahwar ne gemetton, ac we gemetton Ioseph on Arymathia, hys agenre ceastre."
[],"[015000 (15.2.1)]    Þa ða ealdras and þa mæssepreostas and eall þæt folc þys gehyrde, þa gefægnodon hig and wuldor sædon Ysrahela Gode þæt se Ioseph, þe hig on þære clusan beclysed hæfdon, wæs funden and gemett."
[],"[015100 (15.2.4)]    Þæt folc worhte þa mycele gesomnunga and heom betweonan cwædon, þa ealdras and þa mæssepreostas: la, on hwylcere endebyrdnysse magon we Ioseph to us gelaðian and hym wyð specan?"
[],"[015200 (15.2.6)]    Hig þa swa þeah beþohton þæt hig hym seofon weras gecuron, þe Iosepes frynd wæron, and hym to sendon, and ane cartan myd hym seo wæs þus awryten: syb sig myd þe Ioseph and myd eallum þe myd þe syndon."
[],[015300 (15.2.9)]    We wyton þæt we gesyngod habbað ægðer ge on God ge on þe.
[],[015400 (15.2.10)]    Ac we byddað þe on eornest þæt ðu gemedemige þe þæt þu cume to þynum fæderum and to þynum bearnum for þon þe ealle wundriað þynre upahafennysse.
[],[015500 (15.2.12)]    We wyton þæt we awyrgedlic geþanc ongean þe ðohton ac dryhten þe onfeng and þe alysde of urum awyrgedlicum geþeahte.
[],[015600 (15.2.14)]    Ac syb sig myd þe Ioseph and gearwurðod wurð þu fram eallum folce.
[],[015700 (15.3.1)]    Þa ærendracan þa foron and to Iosepe comon and hyne gesybsumlice gretton and heora gewryt hym on hand sealdon.
[],"[015800 (15.3.2)]    And þa Ioseph þæt gewryt rædde, þa cwæð he: sig gebletsod se dryhten God se ðe me alysde and myn blod nolde lætan ageotan, and sig gebletsod se ðe me under hys fyðerum gescylde."
[],[015900 (15.3.5)]    Ioseph þa up astod and þa weras cyste and hig wurðlice underfeng.
[],[016000 (15.4.1)]    Þa ðam oðrum dæge þa wæs Ioseph farende to Hierusalem myd þam ærendracon ealle uppan heora asson.
[],"[016100 (15.4.2)]    And þa Iudeas þa hig þæt gehyrdon, ealle ongean urnon and wæron clypigende and cweðende: la fæder Ioseph, syb sig myd þynum ingange."
[],[016200 (15.4.4)]    Ioseph heom andswarode and cwæð: syb sig myd eallum Godes folce.
[],[016300 (15.4.5)]    And hig þa hym genealæhton and hyne cyston.
[],[016400 (15.4.6)]    And Nichodemus hyne þa myd wurðscype ham to hys huse afeng.
[],"[016500 (15.5.1)]    Þam oðrum dæge ða Annas and Caiphas and Nichodemus cwædon to Iosepe: la, we byddað þe þæt ðu sylle andetnysse þam soðan Gode and geswutela us ealle þa þyng þe ðu fram us acsod byst, and sege us ærest, þu ðe þæs hælendes lychaman byrigdest, hu þu of þære clusan come, þe we on beclysed hæfdon, for þam we þæs swa swyðe wundrigende wæron and us fyrhto gegrap þa ða we þe habban woldon þæt we þe næfdon."
[],[016600 (15.5.7)]    And geswutela us eall hu hyt be ðe geworden ys.
[],[016700 (15.6.1)]    Ioseph hym andswarode and cwæð: efne ic swa wylle.
[],"[016800 (15.6.1)]    Hyt wæs on dæg þa ge me beclysdon æt þam gewordenan æfne, ic on myne gebedu feng and hig georne sang oð hyt to þære myddere nyhte com, þa wæs þæt hus be þam feower hyrnum up ahafen and ic þa þone hælend geseah eall swylce hyt ligræsc wære and ic for þam ege nyðer on þa eorðan afeoll."
[],"[016900 (15.6.6)]    And he me be þære handan heold and up ahof, and me cyste and cwæð to me: ne ondræd þu ðe na Ioseph, beseoh on me and ongit þæt ic hyt eom."
[],[017000 (15.6.8)]    Þa beseah ic and cwæð: eart þu la lareow Helias?
[],"[017100 (15.6.9)]    Þa cwæð he to me: <ne> <eom> <ic> <ne> <Elias>, ac ic eom se hælend þe ðu his lychaman byrigdest."
[],[017200 (15.6.10)]    Ða cwæð ic to hym: ætyw me þa byrgene hwær ic þe lede.
[],[017300 (15.6.11)]    Se hælend þa be þære ryht handa me genam and me utlædde to Arimathia on myn agen hus and cwæð to me: syb sig myd þe Ioseph and ne far þu of þynum huse ær on þon feowertugeðan dæg.
[],[017400 (15.6.14)]    Ic wylle gan to mynum leorningcnyhtum.
[],[017500 (16.1.1)]    Þa ða Iudeas eall þys gehyrdon þa aforhtodon hig and sume adun feollon and heom betwynan cwædon: hwæt mæg þys tacen beon þe on Ysrahela lande geworden ys?
[],[017600 (16.1.3)]    We cunnon þæs hælendes ægðer ge fæder ge moder.
[],[017700 (17.1.1)]    Ioseph þa up astod and cwæð to Annam and to Caiphan: to soðon wel hyt ys to wundrianne þæt ge be þam hælende gehyred habbað þæt he of deaðe aras and lyfigende on heofenas astah and na þæt he ana of deaðe aryse ac he fæla manna of deaðe awehte and hig of heora byrgene arærde.
[],[017800 (17.1.5)]    And hlystað me nu ða ealle we cuðon þone eadegan Symeon and þone mæran mæssepreost þe ðone hælend ærost on hys earmum into þam halgan temple bær.
[],"[017900 (17.1.7)]    And ealle wyton þæt he twegen suna hæfde, þa wæron hatene, se oðer Carinus and se oðer Leuticus, and ealle we þæt wyton þæt hig deade wæron and we to heora byrgyne comon."
[],[018000 (17.1.10)]    Uton eac nu gan and we magon heora byrgena opene fyndan; and hig synd on þære ceastre Arymathia samod gebyddende and wyð nanne man sprecende and swylce swigean healdende swa þæt hig wyð nanne man ne sprecað.
[],[018100 (17.1.14)]    Ac uton we gan and cuman to heom myd eallum wurðmynte and gelædan hig to us and hig georne halsian þæt hig wyð us sprecon and ut atellon ealle þa gerynu þe be heora æryste gewordene syndon.
[],[018200 (17.2.1)]    Þa ða Ioseoh eall þys þus gesprecen hæfde þæt folc hym wæs geblissigende and to Arimathia þære ceastre farende and þær gewytan woldon hwæðer hit soþ wære þæt Ioseph gesprecen hæfde.
[],"[018300 (17.2.3)]    Ac þa ða hig þyder comon þa eodon to þære byrgene Annas and Caiphas, Nichodemus and Ioseph and Gamaliel, ac hig þær nænne man on ne fundon."
[],"[018400 (17.2.5)]    Hig wæron þa innor on þa ceastre gangende and hig hig gemetton on gebede licgan myd gebigedum cneowum and hig hig sona cyston and, myd ealre arwurðunge and myd Godes ege, hig to heora gesomnunge to Hierusalem gelæddon."
[],"[018500 (17.2.9)]    And þærin belocenum gatum, hig wæron nymende þa boc, þe seo drihtenlice æ wæs on awryten, and hym on hand setton and þus cwædon: we halsiað eow þurh þæne uplican God and þurh þas dryhtenlican æ, þe ge on handan habbað, þæt gif ge gelyfon on þone ylcan þe eow of deaðe awehte secgað us hu ge of deaðe arysene wurdon."
[],[018600 (17.3.1)]    Karinus and Leuticus heom andswaredon and þus cwædon: we wyllaþ eac; syllað us eac þa cartan þæt we hyt magon on awrytan þæt ðæt we gehyrdon and eac gesawon.
[],[018700 (17.3.3)]    Þa ealdras þa and þa mæssepreostas heom cartan fundon and eall þæt ðær to gebyrede.
[],"[018800 (17.3.4)]    Karinus and Leuticus heom wæron þa ða cartan onfonde, heora ægðer ane, and þus cwædon."
[],"[018900 (18.1.1)]    La dryhten hælenda Cryst, þu eart lif and ærest ealra deadra; we byddað þe þæt ðu us geþafige þæt we magon þa godcundan gerynu geswutelian þe gewordene syndon þurh þynne deað and þurh þyne æryste."
[],"[019000 (18.1.4)]    La ðu myldosta hlaford, þu ðe forbude þynum þeowum þæt hig þa godcundan mærða þynes diglan mægenþrymmes geswutelian ne moston, we byddað þe alyf hyt us."
[],[019100 (18.1.6)]    Heom com þa stefen of heofenum and wæs þus cweðende: wrytað and geswuteliað hyt.
[],[019200 (18.1.7)]    Hig þa swa dydon.
[],[019300 (18.1.7)]    Karinus and Leuticus þus hyt awryton and þus cwædon: efne þa we wæron myd eallum urum fæderum on þære hellican deopnysse þær becom seo beorhtnys on þære þeostra dymnysse þæt we ealle eondlyhte and geblyssigende wæron þær wæs færinga geworden on ansyne swylce þær gylden sunna onæled wære and ofer us ealle eondlyhte.
[],[019400 (18.1.12)]    And Satanas þa and eall þæt reðe werod wæron afyrhte and þus cwædon: hwæt ys þys leoht þæt her ofer us swa færlice scyneð?
[],"[019500 (18.1.14)]    Þa wæs sona eall þæt mennisce cynn geblyssigende, ure fæder Adam myd eallum heahfæderum and myd eallum wytegum, for þære myclan beorhtnysse."
[],[019600 (18.1.16)]    And hig þus cwædon: þys leoht ys ealdor þæs ecan leohtes eallswa us dryhten behet þæt he us þæt ece leoht onsendan wolde.
[],[019700 (18.1.18)]    Þa clypode Ysaias se wytega and cwæð: þys ys þæt fæderlice leoht and hyt ys Godes sunu eallswa ic foresæde þa ic on eorðan wæs þa ic cwæð and forewitegode þæt ðæt land Zabulon and þæt land Neptalim wyð þa ea Iordanen and þæt folc þæt on þam þystrum sæt sceoldon mære leoht geseon; and þa ðe on dymmum ryce wunedon ic witegode þæt hig leoht sceoldon onfon.
[],[019800 (18.1.23)]    And nu hyt ys tocumen and us onlyht þa ðe gefyrn on deaðes dymnysse sæton.
[],[019900 (18.2.1)]    Ac uton ealle geblyssian þæs leohtes.
[],"[020000 (18.2.1)]    Se wytega þa Symeon, heom eallum geblyssigendum, heom to cwæð: wuldriað þone dryhten Cryst, Godes sunu, þone þe ic bær on mynum earmum into þam temple, and ic þa ðus cwæð: þu eart leoht and frofer eallum þeodum, and þu eart wuldor and wurðmynt eallum Ysrahela folce."
[],"[020100 (18.2.5)]    Symeone þa ðus gesprecenum, eall þæt werod þæra halgena þa wearð swyðe geblyssigende."
[],[020200 (18.3.1)]    And æfter þam þær com swylce þunres slege and ealle þa halgan ongean clypodon and cwædon: hwæt eart þu?
[],[020300 (18.3.2)]    Seo stefen heom andswarode and cwæð: ic eom Iohannes þæs hehstan witega and ic eom cumen toforan hym þæt ic his wegas gegearwian sceal and geican þa hæle hys folces.
[],"[020400 (19.1.1)]    Adam þa wæs þys gehyrende and to his suna cweðende, se wæs genemned Seth."
[],"[020500 (19.1.2)]    He cwæð: gerece þynum bearnum and þysum heahfæderum ealle þa ðing þe ðu fram Mychaele þam heahengle gehyrdest þa ða ic þe asende to neorxnawanges geate, þæt ðu sceoldest dryhten byddan þæt he myd þe his engel asende þæt he þe ðone ele syllan sceolde of þam treowe þære myldheortnysse þæt ðu myhtest mynne lychaman myd gesmyrian þa ða ic myd eallum untrum wæs."
[],"[020600 (19.1.7)]    Seth, Adames sunu, wæs þa to genealæcende þam halgum heahfæderum and þam wytegum and wæs cweðende: efne þa ic wæs dryhten byddende æt neorxnawanges geate þa ætywde me Michael se heahengel and me to cwæð: ic eom asend fram dryhtne to ðe and ic eom gesett ofer ealle mennisce lichaman."
[],"[020700 (19.1.12)]    Nu secge ic þe Seth, ne þearft þu swincan byddende ne þyne tearas ageotende þæt ðu þurfe biddan þone ele of þam treowe þære myldheortnysse, þæt ðu Adam þynne fæder myd smyrian mote for his lichaman sare, for þam ðe gyt ne syndon gefyllede þa fif þusend wyntra and þa fif hund wyntra þe sceolon beon agane ær he gehæled wurðe."
[],"[020800 (19.1.16)]    Ac þonne cymð se myldheortesta Cryst, Godes sunu, and gelæt þynne fæder Adam on neorxnawang to þam treowe þære myldheortnysse."
[],"[020900 (19.2.1)]    Þa ðys wæron eall gehyrende, ealle þa heahfæderas and þa wytegan and ealle þa halgan þe þær on þam cwicsusle wæron, hig wæron swyðe geblyssigende and God wuldrigende."
[],"[021000 (20.1.1)]    Hyt wæs swyðe angrislic þa ða Satanas, þære helle ealdor and þæs deaðes heretoga, cwæð to þære helle: gegearwa þe sylfe þæt ðu mæge Cryst onfon se hyne sylfne gewuldrod hæfð and ys Godes sunu and eac man and eac se deað ys hyne ondrædende."
[],"[021100 (20.1.4)]    And myn sawl ys swa unrot þæt me þincð þæt ic alybban ne mæg for þig he ys mycel wyðerwynna and yfel wyrcende ongean me and eac ongean þe, and fæla þe ic hæfde to me gewyld and to atogen, blynde and healte, gebygede and hreoflan, ealle he fram þe atyhð."
[],"[021200 (20.2.1)]    Seo hell þa swiðe grymme and swyðe egeslice andswarode þa Satanase þam ealdan deofle and cwæð: hwæt ys se þe ys swa strang and swa myhtig, gif he man ys, þæt he ne sig þone deað ondrædende, þe wyt gefyrn beclysed hæfdon for þam ealle þa ðe on eorðan anweald hæfdon þu hig myd þynre myhte to me getuge and ic hig fæste geheold."
[],[021300 (20.2.5)]    And gif þu swa myhtig eart swa þu ær wære hwæt ys se man and se hælend þe ne sig þone deað and þyne myhte ondrædende?
[],"[021400 (20.2.7)]    Ac to soðon ic wat, gif he on mennyscnysse swa myhtig ys þæt he naðer ne unc ne ðone deað ne ondræt, þæt ic wat, þæt swa myhtig he ys on godcundnysse þæt hym ne mæg nan þyng wyðstandan."
[],"[021500 (20.2.10)]    And ic wat, gif se deað hyne ondræt þonne gefohð he þe and þe byð æfre wa to ecere worulde."
[],"[021600 (20.2.11)]    Satanas þa, þæs cwycsusles ealdor, þære helle andswarode and þus cwæð: hwæt twynað þe oððe hwæt ondrætst þu ðe þone hælend to onfonne mynne wyðerwynnan and eac þynne; forþon ic hys costnode and ic gedyde hym þæt eal þæt Iudeisce folc þæt hig wæron ongean hyne myd yrre and myd andan awehte, and ic gedyde þæt he wæs myd spere gesticod and ic gedyde þæt hym man drincan mengde myd eallan and myd ecede, and ic gedyde þæt man hym treowene rode gegearwode and hyne þæron aheng, and hyne myd næglum gefæstnode, and nu æt nextan ic wylle hys deað to ðe gelædan and he sceal beon underþeod ægðer ge me ge þe."
[],"[021700 (20.3.1)]    Seo hell þa swyðe angrysenlice þus cwæð: wyte þæt ðu swa do þæt he ða deadan fram me ne ateo, for þam þe her fæla syndon geornfulle fram me þæt hig on me wunian noldon."
[],"[021800 (20.3.3)]    Ac ic wat þæt hig fram me ne gewytað þurh heora agene myhte buton hig se ælmyhtyga God fram me ateo, se ðe Lazarum of me genam þone þe ic heold deadne feower nyht fæste gebunden and ic hyne eft cwycne ageaf þurh hys bebodu."
[],[021900 (20.3.6)]    Þa andswarode Satanas and cwæð: se ylca hyt ys se ðe Lazarum of unc bam genam.
[],"[022000 (20.3.8)]    Seo hell hym þa ðus to cwæð: eala, ic halsige þe þurh þyne mægenu and eac þurh myne þæt ðu næfre ne geþafige þæt he in on me cume, for þam þa ic gehyrde þæt word hys bebodes ic wæs myd myclum ege afyriht and ealle myne arleasan þenas wæron samod myd me gedrehte and gedrefede swa þæt we ne myhton Lazarum gehealdan, ac he wæs hyne asceacende ealswa earn þonne he myd hrædum flyhte wyle forð afleon, and he swa wæs fram us ræsende, and seo eorðe, þe Lazarus deadan lichaman heold, heo hyne cwycne ageaf."
[],"[022100 (20.3.15)]    And þæt ic nu wat þæt se man þe eall þæt gedyde þæt he ys on Gode strang and myhtig, and gif þu hyne to me lædest ealle þa ðe her syndon on þysum wælhreowan cwearterne beclysede and on þysum bendum myd synnum gewyrðene ealle he myd hys godcundnysse fram me atyhð and to lyfe gelæt."
[],[022200 (21.1.1)]    Ac amang þam þe hig þus spræcon þær wæs stefen and gastlic hream swa hlud swa þunres slege and wæs þus cweðende:tollite portas principes uestras et eleuamini porte eternales et introibit rex glorie; þæt byð on Englisc: ge ealdras tonymað þa gatu and up ahebbað þa ecan gatu þæt mæge ingan se cyng þæs ecan wuldres.
[],"[022300 (21.1.5)]    Ac þa seo hell þæt gehyrde þa cwæð heo to þam ealdre Satane: gewyt raðe fram me and far ut of mynre onwununge and gif þu swa myhtig eart swa þu ær ymbe spræce, þonne wyn þu nu ongean þone wuldres cyning and gewurðe þe and hym."
[],"[022400 (21.1.9)]    And seo hell þa Satan of hys setlum ut adraf and cwæð to þam arleasum þenum: belucað þa wælhreowan and þa ærenan gatu and toforan onsceotað þa ysenan scyttelsas, and heom stranglice wiðstandað and þa hæftinga gehealdað þæt we ne beon gehæfte."
[],"[022500 (21.2.1)]    Þa þæt gehyrde seo mænigeo þæra halgena þe ðærynne wæron, hig clypedon ealle anre stefne and cwædon to þære helle: geopena þyne gatu þæt mæge ingan se cyning þæs ecan wuldres."
[],[022600 (21.2.3)]    Þa cwæð Dauid þa gyt: ne forewitegode ic eow þa ða ic on eorðan lyfigende wæs: andettað dryhtne hys myldheortnysse for þam ðe he hys wundra wyle manna bearnum gecyðan and þa ærenan gatu and þa ysenan scyttelas <tobrecan> and he wyle genyman hig of þam wege heora unryhtwysnysse?
[],[022700 (21.2.8)]    Æfter þam þa cwæð se wytega Isaias to eallum þam halgum þe ðær wæron: and ne foresæde ic eow þa ða ic on eorðan lyfigende wæs þæt deade men arysan sceoldon and mænige byrgena geopenod weorðan and þa sceoldon geblyssian þe on eorðan wæron for þam ðe hym fram dryhtne hæl sceolde cuman?
[],"[022800 (21.3.1)]    Þa ealle þa halgan þys wæron gehyrende fram þam witegan Esaiam hig wæron cweðende to þære helle: geopena þyne gatu, nu þu scealt beon untrum and unmyhtig and myd eallum oferswyþed."
[],"[022900 (21.3.3)]    Heom þa ðus gesprecenum, þær wæs geworden seo mycele stefen swylce þunres slege and þus cwæð: ge ealdras tonimað eowre gatu and up ahebbað þa ecan gatu þæt mæge ingan se cyning þæs ecan wuldres."
[],"[023000 (21.3.5)]    Ac seo hell þa þæt gehyrde þæt hyt wæs tuwa swa geclipod, þa clypode heo ongean and þus cwæð: hwæt ys se cyning þe sig wuldres cyning?"
[],"[023100 (21.3.7)]    Dauid hyre andswarode þa and cwæð: þas word ic oncnawe and eac ic þas word gegyddode þa ða ic on eorðan wæs, and ic hyt gecwæð þæt se sylfa drihten wolde of heofenum on eorðan beseon and þær gehyran þa geomrunge his gebundenra þeowa."
[],"[023200 (21.3.11)]    Ac nu þu fuluste and þu fulstincendiste hell, geopena þyne gatu þæt mæge ingan þæs ecan wuldres cyning."
[],"[023300 (21.3.12)]    Dauide þa þus gesprecenum, þær to becom se wuldorfulla cyning on mannes gelycnysse, þæt wæs ure heofenlica dryhten and þar þa ecan þystro ealle geondlyhte and þar þa synbendas he ealle tobræc and he ure ealdfæderas ealle geneosode þær þær hig on þam þystrum ær lange wunigende wæron."
[],"[023400 (22.1.1)]    Ac seo hell and se deað and heora arleasan þenunga, þa ða hig þæt gesawon and gehyrdon, wæron aforhtode myd heora wælhreowum þenum for þam ðe hig on heora agenum rice swa mycele beorhtnysse þæs leohtes gesawon and hig færinga Cryst gesawon on þam setle syttan þe he him sylfum geahnod hæfde, and hig wæron clypigende and þus cweðende: we syndon fram þe oferswyðde."
[],"[023600 (22.1.6)]    Ac we acsiað þe hwæt eart þu, þu ðe butan ælcon geflyte and butan ælcere gewemminge myd þynum mægenþrymme hæfst ure myhte genyðerod?"
[],[023700 (22.1.8)]    Oððe hwæt eart þu swa mycel and eac swa lytel and swa nyðerlic and eft up swa heah and swa wunderlic on anes mannes hywe us to oferdryfenne?
[],"[023800 (22.1.10)]    Hwæt ne eart þu se ðe lage dead on byrgene and eart lyfigende hyder to us cumen and, on þynum deaðe, ealle eorðan gesceafta and ealle tungla syndon astyrode?"
[],[023900 (22.1.13)]    And þu eart freoh geworden betwynan eallum oðrum deadum and ealle ure eoredu þu hæfst swiðe gedrefed.
[],[024000 (22.1.14)]    And hwæt eart þu þe hæfst þæt leoht hyder eondsend and myd þynre godcundan myhte and beorhtnysse hæfst ablend þa synfullan þystro and gelyce ealle þas eoredu þyssa deofla syndon swyðe afyrhte?
[],"[024100 (22.1.17)]    And hig wæron þa ealle þa deoflu clypigende anre stefne: hwanon eart þu, la hælend, swa strang man and swa beorht on <mægenþrymme> butan ælcon womme and swa clæne fram ælcon leahtre?"
[],[024200 (22.1.20)]    Eall eorðan myddaneard us wæs symble underþeod oð nu.
[],"[024300 (22.1.21)]    And eornostlice we ahsiað þe hwæt eart þu, þu ðe swa unforht us to eart cumen and þartoeacan us wylt fram ateon ealle þa ðe we gefyrn on bendum heoldon?"
[],[024400 (22.1.23)]    Hwæðer hyt wen sig þæt ðu sig se ylca hælend þe Satan ure ealdor ymbe spæc and sæde þæt ðurh þynne deað he wolde geweald habban ealles myddaneardes?
[],[024500 (22.2.1)]    Ac se wuldorfæsta cyning and ure heofenlica hlaford þa nolde þæra deofla gemaðeles mare habban ac he þone deoflican deað feor nyðer atræd and he Satan gegrap and hyne fæste geband and hyne þære helle sealde on angeweald.
[],[024600 (22.2.4)]    Ac heo hyne þa underfeng eallswa hyre fram ure heofenlican hlaforde gehaten wæs.
[],"[024700 (23.1.1)]    Þa cwæð seo hell to Satane: la ðu ealdor ealre forspyllednysse, and la ðu ord and fruma ealra yfela, and la ðu fæder ealra flymena, and la ðu þe ealdor wære ealles deaðes, and la ordfruma ealre modignysse, for hwig gedyrstlæhtest þu þe þæt ðu þæt geþanc on þæt Iudeisce folc asendest þæt hig þysne hælend ahengon, and þu hym nænne gylt on ne oncneowe, and þu nu þurh þæt tryw and þurh þa rode hæfst ealle þyne blysse forspylled, and þurh þæt þe ðu þysne wuldres cyning ahenge, þu dydest wyðerwerdlice ongean þe and eac ongean me."
[],[024800 (23.1.8)]    And oncnaw nu hu fæla ece tyntrega and þa ungeendodan suslo þu byst þrowigende on mynre ecan gehealtsumnysse.
[],"[024900 (23.2.1)]    Ac þa ða se wuldres cyning þæt gehyrde hu seo hell wyð þone reðan Satan spræc, he cwæð to þære helle: beo Satan on þynum anwealde and gyt butu on ecum forwyrde and þæt beo æfre to ecere worulde on þære stowe þe ge Adam and þæra witegena bearn ær lange on geheoldon."
[],"[025000 (24.1.1)]    And se wuldorfulla dryhten þa his swyðran hand aðenede and cwæð: ealle ge myne halgan ge þe myne gelycnysse habbað, cumað to me and ge þe þurh þæs treowes bleda genyðerude wæron, geseoð nu þæt ge sceolon þurh þæt treow mynre rode, þe ic on ahangen wæs, oferswyðan þone deað and eac þone deofol."
[],[025100 (24.1.5)]    Hyt wæs þa swyðe raðe þæt ealle þa halgan wæron genealecende to þæs hælendes handa.
[],[025200 (24.1.6)]    And se Hælend þa Adam be þære riht hand genam and hym to cwæð: syb sig myd þe Adam and myd eallum þynum bearnum.
[],[025300 (24.1.8)]    Adam wæs þa nyðer afeallende and þæs hælendes cneow cyssende and myd teargeotendre halsunge and myd mycelre stefne þus cwæð: ic herige þe heofena hlaford þæt ðu me of þysse cwycsusle onfon woldest.
[],[025400 (24.2.1)]    And se hælend þa his hand aðenede and rode tacen ofer Adam geworhte and ofer ealle his halgan and he Adam be þære swyðran handa fram helle geteh and ealle þa halgan heom æfter fyligdon.
[],[025500 (24.2.3)]    Ac se halga Dauid þa ðus clypode myd stranglicre stefne and cwæð: singað dryhtne nywne lofsang for þam ðe dryhten hæfð wundra eallum þeodum geswutelod and he hæfð hys hæle <cuðe> gedon toforan ealre þeode gesyhðe and his ryhtwysnysse onwrigen.
[],[025600 (24.2.7)]    Ealle þa halgan hym þa andswaredon and cwædon: þæs sig dryhtne mærð and eallum hys halgum wuldor. amen. alleluia.
"[('', '25.')]","Se halga dryhten wæs þa Adames hand healdende and hig Michaele, þam heahengle, syllende and hym sylf wæs on heofenas farende ealle þa halgan wæron þa Mychaele, þam heahengle, æfterfyligende and he hig ealle ingelædde on neorxenawang myd wuldorfulre blysse."
"[('', '25.')]","Ac, þa hig inweard foron, þa gemytton hig twegen ealde weras, and ealle þa halgan hig sona acsedon and heom þus to cwædon: hwæt syndon ge þe on helle myd us næron and ge nu gyt deade næron and eower lychaman swa þeah on neorxnawange togædere syndon?"
"[('', '25.')]","Se oðer hym þa andswarode and cwæð: ic eom Enoch and ic, þurh dryhtnes word, wæs hyder alædd and þys ys Helias Thesbyten þe myd me ys; se wæs on fyrenum cræte hyder geferod and wyt gyt deaðes ne onbyrigdon. ac wyt sceolon myd godcundum tacnum and myd forebeacnum Antecrystes geanbydian and ongean hyne wynnan and wyt sceolon on Hierusalem fram hym beon ofslagene and he eac fram us; ac wyt sceolon bynnan feorðan healfes dæges fæce beon eft geedcwycode and þurh genypu uponhafene."
"[('', '26.')]","Ac onmang þam ðe Enoh and Elias þus spræcon, heom þær to becom sum wer þe wæs earmlices hywes and wæs berende anre rodetacen onuppan hys exlum."
"[('', '26.')]","Ac þa halgan hyne þa sona gesawon and hym to cwædon: hwæt eart þu þe ðyn ansyn ys swylce anes sceaðan, and hwæt ys þæt tacen þe ðu onuppan þinum exlum byrst?"
"[('', '26.')]",He hym andswarode and cwæð: soð ge secgað þæt ic sceaða wæs and ealle yfelu on eorðan wyrcende.
"[('', '26.')]","Ac þa Iudeas me wyð þone hælend ahengon and ic þa geseah ealle þa ðing þe be þam hælende on þære rode gedone wæron, and ic þa sona gelyfde þæt he wæs ealra gesceafta scyppend and se ælmyhtiga cyning, and ic hyne georne bæd and þus cwæð: eala dryhten, gemun þu myn þonne þu on þyn ryce cymest."
"[('', '26.')]",And he wæs myne bene sona onfonde and he me to cwæð: to soðon ic þe secge todæg þu byst myd me on neorxnawange.
"[('', '26.')]","And he me þysse rodetacen sealde and cwæð: ga on neorxnawang myd þysum tacne and gif se engel, þe ys hyrde to neorxnawanges geate, ðe inganges forwyrne, ætyw hym þysse rodetacen and sege to hym þæt se hælenda Cryst, Godes sunu, þe nu wæs anhangen þe þyder asende."
"[('', '26.')]","And ic þa ðam engle, þe ðær hyrde wæs, eall hym swa asæde, and he me sona ingelædde on þa swyðran healfe neorxnawanges geates and he me geanbydian het and me to cwæð: geanbyda her oðþæt inga eall mennisc cynn þe se fæder Adam myd eallum his bearnum and myd eallum halgum þe myd hym wæron on þære helle."
"[('', '26.')]","Ac ða ealle heahfæderas and þa wytegan, þa hig gehyrdon ealle þæs sceaðan word, þa cwædon hig ealle anre stefne: sig gebletsod se ælmyhtiga drihten and se eca fæder se ðe swylce forgifenysse þinum synnum sealde and myd swylcere gife þe to neorxnawange gelædde."
"[('', '26.')]",He andswarode and cwæð: amen.
[],"[026900 (27.1.1)]    Ðys syndon þa godcundan and þa halgan gerynu þe ða twegen wytegan Carinus and Leuticus to soðon gesawon and gehyrdon, eallswa ic ær her beforan sæde þæt hig on þysne dæg myd þam hælende of deaðe aryson eallswa hig se hælend of deaðe awehte."
[],"[027000 (27.2.1)]    And þa hig eall þys gewryten and gefylled hæfdon, hig up aryson and þa cartan þe hig gewryten hæfdon þam ealdrum ageafon."
[],[027100 (27.2.3)]    Carinus his cartan ageaf Annan and Caiphan and Gamaliele.
[],[027200 (27.2.3)]    And gelice Leuticus his cartan ageaf <and> <on> <hand> <sealde> Nychodeme and Iosepe and heom þus to cwædon: sybb sig myd eow eallum fram þam sylfan dryhtne hælendum Cryste and fram ure ealra hælende.
[],[027300 (27.2.6)]    And Carinus and Leuticus wæron þa færinga swa fægeres hywes swa seo sunne þonne <heo> beorhtost scyneð and on þære beortnysse hyg of þam folce gewyton swa þæt þæs folces nawyht nyston hwæder hig foron.
[],"[027400 (27.2.9)]    Ac þa ealdras þa and þa mæssepreostas þa gewrytu ræddon þe Carinus and Leuticus gewryten hæfdon, þa wæs ægðer gelice gewryten þæt naðer næs ne læsse ne mare þonne oðer be anum stafe, ne furðon be anum prican."
[],"[027500 (27.4.1)]    And ða þa gewrytu gerædde wæron eall þæt Iudeisce <folc> þa heom betwynan cwædon: soðe syndon ealle þas þyng þe her gewordene syndon, and æfre sig dryhten gebletsod a worulda woruld. amen."
[],[027600 (27.4.4)]    And ælc þæra Iudea wæs þa ham to his agenum farende myd mycelre ymbhydignysse and myd mycelum ege and myd mycelre fyrhto and heora breost beatende þæt hig myd þam betan woldon þæt hig wyð God agylt hæfdon.
[],"[027700 (27.5.1)]    And Ioseph and Nychodemus wæron þa farende to Pilate þam deman and hym eall atealdon be þam twam wytegum, Carine and Leutice, and be þam gewriton and be ealre þære fare þe hym æror <bedyglod> wæs."
[],[027800 (27.5.4)]    Ac Pilatus þa on hys domerne hymsylf awrat ealle þa þyng þe be þam hælende gedon wæron.
"[('', '28.')]","And he syððan an ærendgewryt awrat and to Rome asende to þam cyninge Claudio and hyt wæs þus awryten: se Pontisca Pilatus gret hys cynehlaford Claudium, and ic cyðe þe þæt hyt nu nywan gelamp þæt ða Iudeas þurh hyra andan and þurh hyra agene genyðerunga þæt hig þone hælend genamon and eac hyne me sealdon and hyne swyðe wregdon and hym fæla ongean lugon and sædon þæt he dry wære and eac þæt he ælcne restedæg gewemde for þan ðe hig gesawon þæt he on restedagum blynde men gelyhte and hreoflan geclænsode and deofolseocnyssa fram mannum aflymde and deade awehte and fæla oðra wundra he worhte."
"[('', '28.')]","And ic heom gelyfde, swa swa ic na ne sceolde, and ic hyne swingan het and hyne heom syððan to heora agenum dome ageaf and hig hyne syððan on treowerne rode ahengon, and he þæron dead wes and eft, syððan he bebyrged wæs, hig þær to his byrgene gesetton IIII and feowertig cempena þe þone lichaman healdan sceoldon."
"[('', '28.')]","Ac he, on þam þryddan dæge, of deaðe aras and þa hyrdas hyt eall asædon and hyt forhelan ne myhton."
"[('', '28.')]","Ac þa Iudeas, þa hig þæt gehyrdon, hig þam hyrdon feoh geafon and hig þæt secgan sceoldon þæt his cnyhtas comon and þone lychaman forstælon."
"[('', '28.')]","And þa hyrdas þa þæt feoh fengon and hig swa þeah þa soðfæstnysse, þe ðær geworden wæs, forsuwian ne myhton."
"[('', '28.')]",Nu leof cyning ic þe eac lære forþig þæt ðu næfre þæra Iudea leasunga ne gelyfe.
"[('', '28.')]",Sig dryhtne lof and deoflum sorh a to worulde. amen.
