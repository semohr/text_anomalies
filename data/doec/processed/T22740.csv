id,text
[000100 (1.1)],"    Ðeos wyrt þe man betonican nemneð, heo biþ cenned on mædum & on clænum dunlandum & on gefriþedum stowum."
[000200 (1.1)],    Seo deah gehwæþer ge þæs mannes sawle ge his lichoman.
[000300 (1.1)],    Hio hyne scyldeþ wið unhyrum nihtgengum & wið egeslicum gesihðum & swefnum.
[000400 (1.1)],    & seo wyrt byþ swyþe haligu.
[000500 (1.1)],    & þus þu hi scealt niman on Agustes monðe butan iserne.
[000600 (1.1)],"    & þonne þu hi genumene hæbbe, ahryse þa moldan of, þæt hyre nanwiht on ne clyfie, & þonne drig hi on sceade swyþe þearle & mid wyrttruman mid ealle gewyrc to duste."
[000700 (1.1)],    Bruc hyre þonne & hyre byrig þonne ðu beþurfe.
[000800 (1.2)],"    Gif mannes heafod tobrocen sy genim þa ylcan wyrte betonican, scearfa hy þonne & gnid swyþe smale to duste."
[000900 (1.2)],"    Genim þonne twega trymessa wæge, þige hit þonne on hatum beore."
[001000 (1.2)],    Þonne halað þæt heafod swyðe hraðe æfter þam drince.
[001100 (1.3)],"    Wið eagena sar genim þære ylcan wyrte wyrttruman, seoð on wætere to þriddan dæle; & of þam wætere beþa þa <eagan>."
[001200 (1.3)],    & genim þæræ sylfan wyrte leaf & bryt hy & lege ofer þa eagan on þone andwlatan.
[001300 (1.4)],    Wið earena sar genim þære ylcan wyrte leaf þonne heo grenost beo.
[001400 (1.4)],    Wyl on wætere & wring þæt wos & siþþan hyt gestanden beo do hit eft wearm & þurh wulle drype on þæt eare.
[001500 (1.5)],    Wið egena dymnesse genim þære ylcan wyrte betonican anre tremesse wæge & wyl on wætere & syle drincan fæstendum.
[001600 (1.5)],    Þonne gewanað hit þone dæl þæs blodes ðe seo dymnys of cymð.
[001700 (1.6)],    Wið tyrende eagan genim þa ylcan wyrte betonican & syle þigccean.
[001800 (1.6)],    Heo gegodað & onliht þæra eagena scearpnysse.
[001900 (1.7)],    Wiþ swyþlicne blodryne of nosum genim þa ylcan wyrte betonican & cnuca hy & gemeng þærto sumne dæl sealtes.
[002000 (1.7)],"    & genim þonne swa mycel swa þu mæge mid twam fingrum geniman, wyrc hit sinewealt & do on þa næsþyrlu."
[002100 (1.8)],    Wiþ toðece genim þa ylcan wyrte betonican & wyl on ealdan wine oþþe on ecede to þriddan dæle.
[002200 (1.8)],    Hit hælþ wundurlice þæra toða sar & geswell.
[002300 (1.9)],    Wiþ sidan sare genim þære ylcan wyrte þreora trymessa wæge; seoð on ealdum wine & gnid þærtoxxviipiporcornu.
[002400 (1.9)],    Gedrinc his þonne on niht nistig þreo full fulle.
[002500 (1.10)],"    Wiþ lændenbrædena sare genim þare ylcan betonican þreora trymessa wæge,xviipiporcorn, gnid to somne, wyll on ealdum wine."
[002600 (1.10)],    Syle him swa wearm on niht nistig þreo full fulle.
[002700 (1.11)],"    Wið wambe sare genim þære ylcan wyrte twega trymessa wæge, wyl on wætere, syle hyt þonne him wearm drincan."
[002800 (1.11)],    Ðonne bið þæs innoðes sar settende & liðigende þæt hit sona nænig lað ne bið.
[002900 (1.12)],    Gif mannes innoð to fæst sy anbyrge þas ylcan wyrte on wearmum wætere on niht nistig.
[003000 (1.12)],    Þonne bið se man hal on þreora nihte fyrste.
[003100 (1.13)],    Wiþ þon ðe men blod upp wealle þurh his muð genim þære ylcan wyrte þreora trymessa wæge & cole gate meolc þreo full fulle.
[003200 (1.13)],    Ðonne bið he swyþe raðe hal.
[003300 (1.14)],"    Gif man nelle beon druncen nime þonne ærest, onbyrge betonican ðære wyrte."
[003400 (1.15)],"    Gif men wylle spring on gesittan genime þonne anes trymeses gewæge, cnucige wið eald smeoru, lecge on ðone stede þe se spring on gesittan wolde."
[003500 (1.15)],    Þonne byþ hit sona hal.
[003600 (1.16)],"    Gif mon sy innan gebrocen oþþe him se lichoma sar sy genime þonne betonican þære wyrte feower trymessan gewæge, wyll on wine swyþe; drince þonne on niht nistig."
[003700 (1.16)],    Þonne leohtað him se lichoma.
[003800 (1.17)],"    Gif mon on mycelre rade oþþe on miclum gangum weorðe geteorad nime þonne betonican þære wyrte ane trymessan fulle, seoð on geswettum wine, drince þonne on niht nihstig þrec full fulle."
[003900 (1.17)],    Þonne bið he sona unwerig.
[004000 (1.18)],"    Gif man sy innan unhal oþþe hyne wlatige þonne genim ðu betonican þære wyrte twa trymessan gewæge & huniges anre yndsan gewæge, wylle þonne on beore swyþe þearle, drince ðreo ful fulle on niht nistig."
[004100 (1.18)],    Þonne rumað him sona se innað.
[004200 (1.19)],"    Gif <þu> ðonne wylle þæt ðin mete eaðelice gemylte genim þonne betonican þære wyrte þreo trymessan gewæge & huniges ane yndsan, seoð þonne þa wyrte oðþæt heo heardige."
[004300 (1.19)],    Drinc hy þonne on wætere twa full fulle.
[004400 (1.20)],    Wiþ ðon þe man ne mæge his mete gehabban & he spiwe ðonne he hyne geðigedne hæbbe genim þonne betonican þære wyrteIIIItrymesan gewæge & awylled hunig; wyrc þonne lytle poslingas feower þærof.
[004500 (1.20)],"    Ete þonne ænne & ænne on hatum wætere & on wine tosomne geðicge, ðonne þæs wætan þreo full fulle."
[004600 (1.21)],"    Wið innoþes sare oððe gif he aþunden sy genim betonican þa wyrt, gnid on wine swyðe smale, lege þonne abutan þa wambe & þyge hy."
[004700 (1.21)],    Þonne eac hraðe cymeþ þæt to bote.
[004800 (1.22)],"    Gif þonne hwylc man attor geþycge genime ðonne þære ylcan wyrte þreo trymessan gewæge & feower ful fulle wines, wylle tosomne & drince."
[004900 (1.22)],    Þonne aspiweð he þæt attor.
[005000 (1.23)],"    Gif hwylcne man nædre toslite genime þære wyrteIIIItrymesan gewæge, wyll on wine & gnid swyþe smale, do þonne gehwæþer, ge on ða wunde lege & eac drinc swyþe þearle."
[005100 (1.23)],    Ðonne meaht ðu æghwylcere nædran slite swa gehælan.
[005200 (1.24)],"    Eft wið nædran slite genim þære ylcan wyrte ane trymesan gewæge, gecnid on read win, gedo þonne ðæt þæs wines syn þreo ful fulle, smyre ðonne mid þam wyrtum ða wunde & mid þy wine."
[005300 (1.24)],    Þonne byð hio sona hal.
[005400 (1.25)],"    Wið wedehundes slite genim betonican ða wyrte, gecnuca hy swyþe smale & lege on þa wunde."
[005500 (1.26)],"    Gif þe ðin þrotu sar sy oððe þines swyran hwylc dæl genim þa ilcan wyrte & gecnuca swyðe smale, wyrc to clyþan, lege on þone swyran."
[005600 (1.26)],    Ðonne clænsað heo hit æghwær ge innan ge utan.
[005700 (1.27)],"    Wið lendena sare & gif men his ðeoh acen genim þare ylcan wyrte twega trymessa gewæge, wyll on beore, syle him drincan."
[005800 (1.28)],"    Gif he ðonne sy febrig & he sy mycelre hætan ðrowiende syle ðonne þa wyrte on wearmum wætere, nalæs on beore."
[005900 (1.28)],    Ðonne godiað þæra lendena sar & þæra ðeona swyðe hræðe.
[006000 (1.29)],"    Wiþ fotadle genim þa ylcan wyrte, seoð on wætere oþðæt þæs wæteres sy ðriddan dæl on besoden, cnuca ðonne þa wyrte & lege on þa fet & smire þærmid & drinc þæt wos."
[006100 (1.29)],    Þonne findest ðu þæræt bote & ælteowe hælo.
[006200 (2.0)],    Wægbrædeplantago.
[006300 (2.1)],    Gif mannes heafod ace oððe sar sy genime wegbrædan wyrtwalan & binde him on swyran.
[006400 (2.1)],    Ðonne gewiteð þæt sar of þam heafde.
[006500 (2.2)],"    Gif men his wamb sar sy genime wegbrædan seaw ðære wyrte, gedo þæt hio blacu sy & þyge hy."
[006600 (2.2)],    Ðonne mid mycelre wlatunge gewiteþ þæt sar onweg.
[006700 (2.2)],    Gif hyt þonne sy þæt sio wamb sy aþundeno scearfa þonne þa wyrte & lege on þa wambe.
[006800 (2.2)],    Ðonne fordwineð heo sona.
[006900 (2.3)],"    Wið þæs innoðes sare genim wegbrædan seaw, do on sumes cynnes ealo & þycge hyt swyðe."
[007000 (2.3)],    Þonne bataþ he inneweard & clænsað þone magan & þa smælþearmas swyþe wundrum well.
[007100 (2.4)],    Eft wið þon þe man on wambe forweaxen sy seoð þonne þa wegbrædan swyþe & ete þonne swyþe.
[007200 (2.4)],    Ðonne dwineþ seo wamb sona.
[007300 (2.5)],"    Eft wið þon þe man þurh hys argang blode ut yrne genim wegbrædan seaw, syle him drincan."
[007400 (2.5)],    Þonne bið hit sona oðstilled.
[007500 (2.6)],"    Gif man gewundud sy genim wegbrædan sæd, gnid to duste & scead on þa wunde."
[007600 (2.6)],    Heo bið sona hal.
[007700 (2.6)],    Gif se lichoma hwær mid hefiglicre hæto sy gebysgod gecnuca ða sylfan wyrte & lege þæron.
[007800 (2.6)],    Ðonne colað se lichoma & halað.
[007900 (2.7)],"    Gif ðu þonne wylle mannes wambe þwænan þonne nim ðu þa wyrte, wyll on ecede, do þonne þæt wos & þa wyrte swa awyllede on win, drince þonne on niht nihstig symle an ful to fylles."
[008000 (2.8)],    Nædre.
[008100 (2.8)],"    Wið nædran slite genim wegbrædan ða wyrt, gnid on wine & ete hy."
[008200 (2.9)],    Scorpio.
[008300 (2.9)],"    Wiþ scorpiones slite genim wegbrædan wyrtwalan, bind on þone man."
[008400 (2.9)],    Þonne ys to gelyfenne þæt hyt cume him to godre are.
[008500 (2.10)],"    Gif men innan wyrmas eglen genim wægbredan seaw, cnuca & wring & syle him supan."
[008600 (2.10)],"    & nim ða sylfan wyrte, gecnuca, lege on þone naflan & wrið þærto swyðe fæste."
[008700 (2.11)],"    Gif hwylces mannes lichoma sy aheardod nim þonne wegbrædan þa wyrte & gecnuca wið smeru butan sealte & wyrc swa to clame, lege þonne on þær hit heardige."
[008800 (2.11)],    Hnescaþ hyt sona & bataþ.
[008900 (2.12)],"    Gif hwylcum men sy þæs feorðan dæges fefer getenge genim ðonne þære wyrte seaw, cnid on wætere, syle him drincan twam tidum ær he hym þæs feferes wene."
[009000 (2.12)],    Þonne ys wen þæt hyt him cume to mycelre freme.
[009100 (2.13)],"    Wið fotadle & wið sina sare genim þonne wægbrædan leaf, gnid wið sealt, sete ðonne on þa fet & on þa syna."
[009200 (2.13)],    Þonne ys þæt gewisslice læcedom.
[009300 (2.14)],"    Wið þam fefore þe ðy þriddan dæge on man becymeð genim wegbrædan þry cyðas, cnid on wætere oþþe on wine, syle him drincan ær þon se fefor him to cume on niht nihstig."
[009400 (2.15)],"    Wiþ ðy fefore þe ðy æftran dæge to cymeð gecnuca þas ylcan wyrte swyþe smale, syle him on ealoð drincan."
[009500 (2.15)],    Þæt ys to gelyfenne þæt hit dyge.
[009600 (2.16)],"    Wið wunda hatunge nim þonne wegbrædan þa wyrt, cnuca on smerwe butan sealte, lege on þa wunde."
[009700 (2.16)],    Þonne bið he sona hal.
[009800 (2.17)],"    Gif mannes fet on syþe tydrien genim þonne wegbræden ða wyrt, gnid on ecede, beþe ða fet þærmid & symre."
[009900 (2.17)],    Ðonne þwineþ hy sona.
[010000 (2.18)],"    Gif hwylcum weargbræde weaxe on þam nosum oððe on þam hleore genim ðonne wegbrædan seaw, wring on hnesce wulle, lege þæron, læt licgan nigon niht."
[010100 (2.18)],    Þonne halaþ hyt hraðe æfter ðam.
[010200 (2.19)],"    Be æghwylcum uncuþum blædrum ðe on mannes nebbe sittað nim wegbrædan sæd, drig to duste & gnid, meng wið smeoru, do lytel sealtes to, wesc mid wine, smyre þæt neb mid."
[010300 (2.19)],    Þonne smeþað hyt & halað.
[010400 (2.20)],"    Wiþ muþes wunde genim wegbrædan leaf & hyre seaw, gnid tosomne, hafa ðonne swiþe lange on þinum muðe & et ðone wyrtwalan."
[010500 (2.21)],    Gif wedehund man toslite genim þas ylcan wyrte & gegnid & lege on.
[010600 (2.21)],    Ðonne bið hit sona hal.
[010700 (2.22)],"    Wiþ ælces dæges mannes tyddernysse inneweardes nime þonne wegbrædan, do on win & sup þæt wos & et þa wegbrædan."
[010800 (2.22)],    Ðonne deah hit wið æghwylcre innancundre unhælo.
[010900 (3.0)],    Fifleafepentafolium.
[011000 (3.1)],"    Gif men his leoðu acen oððe ongeflogen sy genim fifleafe ða wyrt, cnuca on smeorwe swyþe smale, lege ðæron butan sealte."
[011100 (3.1)],    Ðonne halað hyt sona.
[011200 (3.2)],"    Wiþ wambe sare genim fifleafan seaw þære wyrte, gewring twegen cuculeras fulle, syle him supan."
[011300 (3.2)],    Þonne clænsaþ hit onweg þæt sar eall.
[011400 (3.3)],"    Wiþ muðes ece & wið tungan & wið þrotan genim fifleafan wyrtwalan, wyll on wætere; syle him supan."
[011500 (3.3)],    Ðonne clænsað hit ðone muð innan & bið se ece litliende.
[011600 (3.4)],"    Wiþ heafdes sare genim fifleafan ða wyrt, bewrit þriwa mid þam læstan fingre & mid þam ðuman, ahefe þonne upp of ðære eorðan & gegnid swyþe smale & bind on þæt heafod."
[011700 (3.4)],    Ðonne biþ se ece lytliende.
[011800 (3.5)],    Gif men blod ut of nosum yrne to swiðe syle him drincan fifleafan on wine & smyre þæt heafud mid þam.
[011900 (3.5)],    Ðonne oðstandeþ se blodgyte sona.
[012000 (3.6)],"    Gif mannes midrife ace genime fifleafan seaw, mencg to wine & drince ðonne þreo ful fulle þry morgenas & on niht nistig."
[012100 (3.7)],"    Wiþ nædran slite genim fifleafan þa wyrte, gnid on wine & drince swiðe."
[012200 (3.7)],    Ðonne cymeð him þæt to bote.
[012300 (3.8)],"    Gif man forbærned sy genime fifleafan þa wyrt, bere on him, ðonne cweþað cræftige men þæt him þæt to gode cume."
[012400 (3.9)],"    Gif ðu wille cancer ablendan genim ðonne fifleafan ða wyrte, seoð on wine & on ealdes bearges rysle butan sealte, mencg eall tosomne, wyrc to clyðan & lege ðonne on þa wunde."
[012500 (3.9)],    Þonne halað heo sona.
[012600 (3.9)],    Ðu scealt ðonne eac gewyrcean þa wyrt on Agustus monðe.
[012700 (3.9)],    Nædre.
[012800 (4.0)],    Æscþrote.
[012900 (4.0)],    Ðeos wyrt þe manuermenacam& oðrum naman æscþrote nemneð bið cenned gehwær on smeþum landum & on wætum.
[013000 (4.1)],    Wiþ wunda & wið deadspringas & wið cyrnlu genim þære ylcan wyrte wyrtwalan & gewrið abutan ðone swyran.
[013100 (4.1)],    Þonne fremað hit healice.
[013200 (4.2)],"    Eft wið cyrnlu genim ða sylfan wyrteuermenacam, gecnuca hy & lege ðærto heo hælð wundorlice."
[013300 (4.3)],"    Wiþ ða þe habbað ætstandene ædran swa þæt þæt blod ne mæg hys gecyndelican ryne habban & heora þigne gehealdan ne magon nim þære ylcan wyrte seaw & syle drincan & syððan genim win & hunig & wæter, mencg tosomne."
[013400 (4.3)],    & hyt sona hælð þa untrumnysse.
[013500 (4.4)],"    Wið lifre sar genim on middesumeres dæg þa ylcan wyrte & gegnid to duste, nim þonne fif cuculeras fulle ðæs dustes & þry scenceas godes wines, mencg to somne, syle drincan."
[013600 (4.4)],    Hyt fremað miclum.
[013700 (4.4)],    Eac swa same manegum oðrum untrumnyssum.
[013800 (4.5)],"    Wiþ þa untrumnysse þe stanas weaxað on blædran genim þære ylcan wyrte wyrtwalan & cnuca hy, wyll þonne on hatan wine, syle drincan."
[013900 (4.5)],    Hyt hælð þa untrumnysse wundorlicum gemete.
[014000 (4.5)],"    & na þæt an, eac swa hwæt swa þæne migðan gelet hyt hrædlice gerymð & forð gelædeþ."
[014100 (4.6)],    Wið heafodsar genim þa ylcan wyrte & gebind to þam hefde.
[014200 (4.6)],    & heo gewanað þæt sar ðæs heafdes.
[014300 (4.7)],    Nædre.
[014400 (4.7)],"    Wið nædran slite swa hwylc man swa þas wyrtuermenacammid hyre leafum & wyrttrumum on him hæfð, wið eallum nædrum he bið trum."
[014500 (4.8)],    Attorcoppe.
[014600 (4.8)],"    Wiþ attorcoppan bite genim þære ylcan wyrte leaf, seoð on wine gecnucode."
[014700 (4.8)],"    Gif hyt mid geswelle on forboren byð, gelege þærto."
[014800 (4.8)],"    Seo wund sceal sona beon geopenud, & syððan heo geopenud beo, þonne gecnuca þa wyrt mid hunige & lege þærto oþðæt hyt hal sy."
[014900 (4.8)],    Þæt bið swiðe hrædlice.
[015000 (4.9)],    Wiþ wedehundes slite genim þa ylcan wyrteuermenacam& hwætene corn swa gehale & lege to þære wunde swa oþþæt ða corn þurh ðone wætan gehnehsode syn & swa toðundene.
[015100 (4.9)],    Nim þonne ða corn & gewurp to sumum henfugule.
[015200 (4.9)],"    Gif he hy þonne etan nelle, ðonne nim ðu oþre corn & mencg to þære wyrte þam gemete þe þu ær dydest & lege to ðære wunde swa oþðæt þu ongite þæt seo frecnys of anumen sy & ut atogen."
[015300 (4.10)],    Wiþ niwe wundela genim þa ylcan wyrte & cnuca mid buteran & lege to þære wunde.
[015400 (4.11)],    Nædre.
[015500 (4.11)],    Wið nædran slite genim þære ylcan wyrte twigu & seoð on wine & cnuca syþþan.
[015600 (4.11)],"    Gyf se slyte blind bið & mid þam geswelle ungeheafdud, þonne lege ðu þa wyrte þærto."
[015700 (4.11)],"    Sona hyt sceal openian; & syððan hyt geopenud beo, þonne nim ðu ða ylcan wyrte ungesodene & cnuca mid hunige, lege to þære wunde oðþæt heo hal sy."
[015800 (4.11)],    Þæt <is> swyþe hrædlice gyf man hy þyssum gemete þærto alegð.
[015900 (5.0)],    Hennebelle.
[016000 (5.0)],    Ðeos wyrt þe mansymphoniacamnemneð & oðrum naman belone & eac sume men hennebelle hatað wihst on beganum landum & on sandigum landum & on wyrtunum.
[016100 (5.0)],    Þonne ys oðer þisse ylcan wyrte sweart on hiwe & stiðran leafum & eac ætrigum.
[016200 (5.0)],    Þonne ys seo ærre hwitre & heo hæfð þas mægnu.
[016300 (5.1)],"    Wið earena sar genim þysse ylcan wyrte seaw & wyrm hit, drype on þæt eare."
[016400 (5.1)],"    Hyt wundorlicum gemete þæra earena sar afligð & eac swa same þeah þær wyrmas on beon, hyt hy acwelleð."
[016500 (5.2)],"    Wið cneowa geswell oððe sceancena oððe swa hwær swa on lichoman geswell sy nim þa ylcan wyrtesimphoniacan& cnuca hy, lege þærto."
[016600 (5.2)],    Þæt geswell heo of animeð.
[016700 (5.3)],"    Wiþ toða sare genim þære ylcan wyrte wyrtwalan, seoð on strangum wine, supe hit swa wearm & healde on his muðe."
[016800 (5.3)],    Sona hit gehælð þara toða sar.
[016900 (5.4)],    Wið þæra gewealda gesar oððe geswell genim þære ylcan wyrte wyrtwalan & gewrið to ðam þeo.
[017000 (5.4)],    Ge þæt sar ge þæt geswell þara gewalda hio of animeð.
[017100 (5.5)],"    Gif wifes breost sare sien genim ðonne þære ylcan wyrte seaw, wyrc to drence & syle hyre drincan & smyre ða breost þærmid."
[017200 (5.5)],    Þonne byð hyre sona þe sel.
[017300 (5.6)],"    Wið fota sar genim þa ylcan wyrte mid hyre wyrtruman & cnuca tosomne, lege ofer ða fet & þærto gebind."
[017400 (5.6)],    Hyt hælþ wundurlice & þæt geswell of animð.
[017500 (5.7)],"    Wiþ lungenadle genim þære sylfan wyrte seaw, syle drincan."
[017600 (5.7)],    Mid healicre wundrunge he bið gehæled.
[017700 (6.0)],    Nædrewyrt.
[017800 (6.0)],    Ðeos wyrt þe manuiperinam& oðrum naman nædderwyrt nemneð bið cenned on wætere & on æcerum.
[017900 (6.0)],    Heo bið hnesceum leafum & bitterre on byrgingce.
[018000 (6.0)],    Nædre.
[018100 (6.1)],"    Wið næddran slite genim ðas sylfanuiperinam, cnuca hy, mengc mid wine, syle drincan."
[018200 (6.1)],    Heo hælð wundorlice þone slyte & þæt attor todrifð.
[018300 (6.1)],    & þas wyrte ðu scealt niman on ðam monðe þe man Aprelis nemneð.
[018400 (7.0)],    Beowyrt.
[018500 (7.0)],"    Ðeos wyrt þe man on Ledenueneriam& on ure geþeode beowyrt nemneð, heo bið cenned on beganum stowum & on wyrtbeddum & on mædum."
[018600 (7.0)],    & þas wyrte þu scealt niman on þam monðe þe man Augustum nemneð.
[018700 (7.1)],    Wiþ ðæt beon ne ætfleon genim þas ylcan wyrte þe weueneriamnemdon & gehoh hy to ðære hyfe.
[018800 (7.1)],    Þonne beoð hy wungynde & næfre ne swicað ac him gelicað.
[018900 (7.1)],    Þeos wyrt byð seldon funden ne hy man gecnawan ne mæg buton ðonne heo grewð & blewð.
[019000 (7.2)],"    Gif hwa ne mæge gemigan & se micgða ætstanden sy nime þysse ylcan wyrte wyrtwalan & seoþe on wætere to þriddan dæle, sylle drincan."
[019100 (7.2)],"    Þonne binnan þrym dagum he mæg þone migþan forð asendan, hyt hælð wundorlice þa untrumnysse."
[019200 (8.0)],    Leonfot.
[019300 (8.0)],"    Ðeos wyrt þe manpedem leonis& oðrum naman leonfot nemneð, heo bið cenned on feldon & on dicon & on hreodbeddon."
[019400 (8.1)],"    Gyf hwa on þære untrumnysse sy þæt he sy cis, þonne meaht ðu hine unbindan."
[019500 (8.1)],"    Genim þysse wyrte þe we leonfot nemdon fif ðyfelas butan wyrttruman, seoð on wætere on wanwægendum monan & ðweah hine þærmid & læd ut of þam huse onforan nihte & ster hyne mid þære wyrte þe manaristolochiamnemneð, & þonne he ut ga ne beseo he hyne na onbæc."
[019600 (8.1)],    Þus ðu hine meaht of þære untrumnysse unbindan.
[019700 (9.0)],    Clufþunge.
[019800 (9.0)],    Ðeos wyrt þe mansceleratam& oðrum naman clufþunge nemneð heo bið cenned on fuhtum & on wæteregum stowum.
[019900 (9.0)],"    Swa hwylc man swa þas wyrte fæstende þigð, hlihhende he ðæt lif forlæteð."
[020000 (9.1)],"    Wið wundela & wið deadspringas genim þas ylcan wyrte & gecnuca hy mid <smeruwe> butan sealte, lege to þære wunde, ðonne yt heo & feormað gyf ðær hwæt horwes on bið."
[020100 (9.1)],    Ac ne geþafa þæt heo lengc þæræt licge þonne hyt þearf sy þy læs heo þone halan lichoman fornime.
[020200 (9.1)],    Gyf þonne mid orþance þisses ðinges fandian wille gecnuca ða wyrte & wrið hy to þinre halan handa.
[020300 (9.1)],    Sona heo yt þone lichaman.
[020400 (9.2)],"    Wið swylas & wið weartan genim þa sylfan wyrte & gecnuca hy mid swinenum gore, lege to þam swylum & to þam weartum."
[020500 (9.2)],    Binnan feagum tidum heo drifð þæt yfel & þæt worsm ut atyhð.
[020600 (10.0)],    Clufwyrt.
[020700 (10.0)],"    Ðeos wyrt þe manbatracion& oþrum naman clufwyrt nemneð bið cenned on sandigum landum & on feldum, heo bið feawum leafum & þynnum."
[020800 (10.1)],    Wið monoð seoce genim þas wyrte & gewrið mid anum readum þræde onbutan þæs monnes swyran on wanwegendum monan on þam monþe ðe man Aprelis nemneð & on Octobre foreweardum sona he bið gehæled.
[020900 (10.2)],"    Wiþ þa sweartan dolh genim þas ylcan wyrte myd hyre wyrtwalan & gecnuca hy, mengc eced þærto, lege to ðam dolchum."
[021000 (10.2)],    Sona hyt fornimð hy & gedeð þam oþrum lice gelice.
[021100 (11.0)],    Mugcwyrtartemesia.
[021200 (11.0)],    Ðeos wyrt þe manartemesiam& oðrum naman mucgwyrt nemneð bið cenned on stanigum stowum & on sandigum.
[021300 (11.0)],"    Þonne hwa siðfæt onginnan wille ðonne genime he him on hand þas wyrteartemesiam& hæbbe mid him, ðonne ne ongyt he na mycel to geswynce þæs siðes."
[021400 (11.0)],    & eac heo afligð deofulseocnyssa & on þam huse þe he hy inne hæfð heo forbyt yfele lacnunga & eac heo awendeð yfelra manna eagan.
[021500 (11.1)],"    Wiþ innoðes sar genim þas ylcan wyrte & gecnuca hy to duste & gemengc hy wið niwe beor, syle drincan."
[021600 (11.1)],    Sona heo geliðegað þæs innoþes sar.
[021700 (11.2)],"    Wiþ fota sar genim þas ylcan wyrte & gecnuca hy mid smeruwe, lege to þam fotum."
[021800 (11.2)],    Heo þæt sar ðæra fota of genimð.
[021900 (12.0)],    Mugwurttagantes.
[022000 (12.1)],"    Wið blædran sar & wið þæt man ne mæge gemigan genim þyssæ wyrte seaw, þe man eac mugwyrt nemneð, seo ys swaþeah oþres cynnes, & gewyll hy on hatan wætere oððe on wine & syle drincan."
[022100 (12.2)],    Wið þeona sar genim þas ylcan wyrte & gecnuca hy mid smeruwe & gewæsc hy wel mid ecede gebind syþþan to ðam sare.
[022200 (12.2)],    Ðy þriddan dage him bid sel.
[022300 (12.3)],"    Wið sina sare & wið geswel genim þa ylcan wyrteartemesiam, cnuca hy mid ele wel gewylde, lege þærto."
[022400 (12.3)],    Hyt hælð wundorlice.
[022500 (12.4)],"    Gyf hwa mid fotadle swyþe & hefelice geswenced sy, þonne genim ðu þysse ylcan wyrte wyrtwalan, syle etan on hunige."
[022600 (12.4)],    & eftsona he bið gehæled & aclænsod swa þæt ðu ne wenst þæt heo mæge swa mycel mægen habban.
[022700 (12.5)],    Gyf hwa sy mid feferum gedreht genime þonne ðysse ylcan wyrte seaw mid ele & smyre hyt.
[022800 (12.5)],    Sona heo þone fefer fram adeþ.
[022900 (13.0)],    Mugwyrt.
[023000 (13.0)],"    Ðeos þridde wyrt þe weartemesiam leptefilos& oðrum naman mucgwyrt nemdon, heo bið cenned abuton dicum & on ealdum beorgum."
[023100 (13.0)],    Gyf ðu hyre blosðman brytest he hæfð swæc swylce ellen.
[023200 (13.1)],"    Wið þæs magan sare genim þas wyrte & cnuca hy & gewyll hy wel mid amigdales ele þam gemete ðe þu clyþan wyrce, do þonne on anne clænne clað & lege þærto."
[023300 (13.1)],    Binnan fif dagum he bið hal.
[023400 (13.1)],"    & gif þysse wyrte wyrttruma byð ahangen ofer hwylces huses duru, þonne ne mæg ænig man þam huse derian."
[023500 (13.2)],"    Wið þara sina bifunge genim þysse ylcan wyrte seaw gemencged mid ele, smyre hy ðonne þærmid."
[023600 (13.2)],    Hy geswicað þære bifunge & hyt ealne ðone leahtor genimeð.
[023700 (13.2)],    Witodlice þas þreo wyrta þe weartemesiasnemdon ys sæd þæt Diana hy findan scolde & heora mægenu & læcedom Chironi centauro syllan se ærest of þyssum wyrtum lacnunge gesette.
[023800 (13.2)],"    & he þas wyrta of naman ðære Dianan, þæt isartemesias<genemnede>."
[023900 (14.0)],    Doccæ.
[024000 (14.0)],    Ðeos wyrt þe manlapatium& oðrum naman docce nemneð bið cenned on sandigum stowum & on ealdum myxenum.
[024100 (14.1)],"    Wið cyrnlu þe on gewealde wexeð genim þas wyrtelapatium& cnuca hy mid ealdum rysle buton sealte swa þæt ðæs smeruwes sy twam dælum mare þonne þære wyrte, swyþe wel gemenged do hyt þonne sinetrundæl & befeald on caules leafe & berec on hatum ahsum, & þonne hit hat sy lege ofer þa cyrnlu & gewrið ðærto."
[024200 (14.1)],    Þys is selest wið cyrnlu.
[024300 (15.0)],    Dracentse.
[024400 (15.0)],    Ðeos wyrt þe mandracontea& oðrum naman dracentse nemneð ys sæd þæt heo of dracan blode acenned beon sceolde.
[024500 (15.0)],"    Heo bið cenned on ufeweardum muntum þær bærwas beoð, swyþost on haligum stowum & on þam lande þe man Apulia nemneð."
[024600 (15.0)],"    Heodraconteaon stanigum lande wyxð, heo ys hnesce on æthrine & weredre on byrincge & on swæce swylce grene cystel, & se wyrtruma neoðeweard swylce dracan heafod."
[024700 (15.1)],    Nædre.
[024800 (15.1)],"    Wið ealra nædrena slite genim þysse wyrtedraconteawyrttruman, cnuca mid wine & wyrm hyt, syle drincan."
[024900 (15.1)],    Eall þæt attor hyt tofereð.
[025000 (15.2)],    Wið banbryce genim þysse ylcan wyrte wyrtruman & cnuca mid smerwe þam gelice þe ðu clyþan wyrce.
[025100 (15.2)],    Ðonne atyhð hyt of þam lichoman þa tobrocenan ban.
[025200 (15.2)],    Ðas wyrte þu scealt niman on þam monðe þe man Iulium nemneð.
[025300 (16.0)],    Hreafnes leac.
[025400 (16.0)],"    Ðeos wyrt ðe mansatyrion& oðrum naman hræfnes leac nemneð, heo bið cenned on hean dunum & on heardum stowum & swa some on mædum & on beganum landun & on sandigum."
[025500 (16.1)],    Wið earfoðlice wundela genim þysse wyrte wyrtruman þe wesatyrionnemdon & eac sume menpriapiscihatað & cnuca tosomne.
[025600 (16.1)],    Hyt þa wunda aclænsað & ða dolh gelycð.
[025700 (16.2)],    Wiþ eagena sar þæt is þonne þæt hwa tornige sy genim þysse ylcan wyrte seaw & smyre ða eagan þærmid.
[025800 (16.2)],    Butan yldincge hyt of genimð þæt sar.
[025900 (17.0)],    Feldwyrt.
[026000 (17.0)],"    Ðeos wyrt þe mangentianam& oðrum naman feldwyrt nemneþ, heo bið cenned on dunum & heo framað to eallum drenceom."
[026100 (17.0)],    Heo bið hnesce on æthrine & bittere on byrgingce.
[026200 (17.1)],    Nædre.
[026300 (17.1)],"    Wið nædran slite genim þysse ylcan wyrtegentianamwyrttruman & gedrige hine, cnuca ðonne to duste anre tremese gewihte, syle drincan on wine þry scenceas."
[026400 (17.1)],    Hit fremað miclum.
[026500 (18.0)],    Sliteherba orbicularis.
[026600 (18.0)],"    Ðeos wyrt ðe manorbicularis& oþrum naman slite nemneð, heo bið cenned on beganum stowum & on dunlandum."
[026700 (18.1)],    Wiþ þæt ðæt mannes fex fealle genim þas ylcan wyrte & do on þa næsþyrlu.
[026800 (18.2)],"    Wið innoþes styrunga genim þas ylcan wyrte, wyrc to salfe, lege to ðæs innoðes sare."
[026900 (18.2)],    Eac heo wið heortece well fremað.
[027000 (18.3)],"    Wið miltan sare genim þysse ylcan wyrte seaw anne scenc & fif sticcan fulle ecedes, syle drincanixdagas."
[027100 (18.3)],    Þu wundrasð ðære gefremmincge.
[027200 (18.3)],    Genim eac ðære ylcan wyrte wyrtruman & ahoh abutan þæs mannes swyran swa þæt he hangie forne gean ða miltan.
[027300 (18.3)],    Hrædlice he bið gehæled.
[027400 (18.3)],    & swa hwylc man þysse wyrte seaw þigeð wundorlicre hrædnysse he ongit þæs innoðes liðunge.
[027500 (18.3)],    Þas wyrte man mæg niman on ælcne sæl.
[027600 (19.0)],    Unfortræddeherba proserpinaca.
[027700 (19.0)],"    Ðeos wyrt ðe manproserpinacam& oðrum naman unfortredde nemneð, heo bið cenned gehwær on beganum stowum & on beorgum."
[027800 (19.0)],    Ðas wyrte ðu scealt on sumera nimen.
[027900 (19.1)],"    Wið þæt man blod spiwe genim þysse wyrte seawproserpinace& butan smice gewyl on swiðe godum & strangum wine, drince þonne fæstende nigon ðagas."
[028000 (19.1)],    Binnan þam fæce þu ongytst on ðam wundorlic ðingc.
[028100 (19.2)],    Wiþ sydan sare genim þysse ylcan wyrte seaw mid ele & smyre gelomlice.
[028200 (19.2)],    Hit genimð þæt sar.
[028300 (19.3)],"    Wið titta sar wifa þe beoð melce & toðundene genim ða ylcan wyrte & cnuca hy & mid buteran geliðga, lege ðonne þærto."
[028400 (19.3)],    Heo todrifð wundorlice ða toðundennysse & þæt sar.
[028500 (19.4)],    Wið eagena sare ær sunnan upgange oððe hwene ær heo fullice gesigan onginne ga to ðære ylcan wyrteproserpinacam& bewrit hy abutan mid anum gyldenan hringe & cweð þæt þu hy to eagena læcedome niman wylle.
[028600 (19.4)],    & æfter ðrim dagum ga eft þærto ær sunnan upgange & genim hy & hoh onbutan þæs mannes swyran.
[028700 (19.4)],    Heo fremað wel.
[028800 (19.5)],"    Wið earena sar genim þysse ylcan wyrte seaw gewlæht, drype on þæt eare, wundorlice hit þæt sar tofereð; & eac we sylfe efenlice & glæwlice onfunden habbað þæt hit fremað & eac witodlice utene þæra earena sar gehælð."
[028900 (19.6)],"    Wið utsihte genim þysse ylcan wyrte leafa seaw & wyll on wætere, syle drincan þam gemete þe ðe þince, he bið hal geworden."
[029000 (20.0)],    Smerowyrtherba aristolochia.
[029100 (20.0)],"    Ðeos wyrt þe manaristolochiam& oðrum naman smerowyrt nemneð, heo bið cenned on dunlandum & on fæstum stowum."
[029200 (20.1)],"    Wið attres strenðe genim þas wyrtearistolochiam& cnuca, syle drincan on wine."
[029300 (20.1)],    Heo oferswið ealle strenðe þæs attres.
[029400 (20.2)],"    Wiþ þa stiþustan feferas genim ðas sylfan wyrte & gedrige hy, smoca þonne þærmid."
[029500 (20.2)],"    Heo afligð nalæs þone fefer, eac swylce deofulseocnyssa."
[029600 (20.3)],    Wið næsðyrla sare genim þysse ylcan wyrte wyrtruman & do on þa næsðyrlu.
[029700 (20.3)],    Hrædlice hyt hi afeormeð & to hæle gelædeð.
[029800 (20.3)],    Witodlice ne magon læceas naht mycel hælan butan þisse wyrte.
[029900 (20.4)],"    Wið þæt hwa mid cyle gewæht sy genim þas ylcan wyrte & ele & swinen smero, do tosomne."
[030000 (20.4)],    Þonne hæfð hit ða strengðe hyne to gewyrmenne.
[030100 (20.5)],    Nædran.
[030200 (20.5)],"    Wið nædran slite genim þysse ylcan wyrte wyrttruman tyn penega gewæge & healfne sester wines, gewesc tosomne, syle drincan gelomlice."
[030300 (20.5)],    Þonne tofereð hit þæt attor.
[030400 (20.6)],    Gyf hwylc cyld ahwæned sy þonne genim þu þas ylcan wyrte & smoca hit mid.
[030500 (20.6)],    Þonne gedest ðu hit ðe glædre.
[030600 (20.7)],"    Wið þæt wærhbræde hwam on nosa wexe genim þa ylcan wyrte & cypressum & dracentsan & hunig, cnuca tosomne, lege þærto."
[030700 (20.7)],    Ðonne bið hit sona gebet.
[030800 (21.0)],    Cærseherba narstucium.
[030900 (21.1)],"    Wið þæt mannes fex fealle genim þære wyrte seaw þe mannasturcium& oðrum naman cærse nemneð, do on þa nosa."
[031000 (21.1)],    Þæt fex sceal wexen.
[031100 (21.1)],    Ðeos wyrt ne bið sawen ac heo of hyre sylfre cenned bið on wyllon & on brocen.
[031200 (21.1)],    Eac hit awriten ys þæt heo on sumum landon wið wagas weaxen wylle.
[031300 (21.2)],"    Wið heafodsar, þæt ys wið scurf & wið gicðan, genim þysse ylcan wyrte sæd & gose smeru, cnuca tosomne."
[031400 (21.2)],    Hit þa hwitnesse þæs scurfes of ðam heafde atyhð.
[031500 (21.3)],"    Wið lices sarnysse genim þas ylcan wyrtenasturcium & polleian, seoð on wætere, syle drincan."
[031600 (21.3)],    Þonne gebetst ðu þæs lichoman sarnysse & þæt yfel tofærð.
[031700 (21.4)],"    Wið swylas genim þas ylcan wyrte & cnuca hy mid ele, lege ofer þa swylas, <nim> ðonne þære ylcan wyrte leaf & lege þærto."
[031800 (21.5)],"    Wið weartan genim þas ylcan wyrte & gyst, cnuca tosomne, lege þærto."
[031900 (21.5)],    Hy beoð sona fornumene.
[032000 (22.0)],    Greate wyrthieribulbum.
[032100 (22.0)],"    Ðeos wyrt þe manhieribulbum& oðrum naman greate wyrt nemneþ, heo biþ cenned abutan heogan & on fulum stowum."
[032200 (22.1)],"    Wið liða sare genim þysse ylcan wyrte þe wehieribulbumnemdun syx yntsan & gætenes smeruwes ðam be gelicon & of cypresso þam treowcynne anes pundes gewihte eles & twegea yntsa, cnuca tosomne, wel gemengced."
[032300 (22.1)],    Hit genimð þæt sar ge þæs innoðes ge þæra liða.
[032400 (22.2)],"    Gif nebcorn on wifmannes nebbe wexen genim þysse sylfan wyrte wyrtruman & gemengc wið ele, þwea syððan þærmid."
[032500 (22.2)],    Hyt afeormað of ealle þa nebcorn.
[032600 (23.0)],    Glofwyrt.
[032700 (23.0)],"    Ðeos wyrt þe manapollinarem& oðrum naman glofwyrt nemneþ, ys sæd þæt Apollo hy ærest findan sceolde & hy Esculapio þam læce syllan; þanon he hyre þæne naman on asette."
[032800 (23.1)],"    Wið handa sare genim þas ylcan wyrteapollinarem, cnuca hy mid ealdum smerwe butan sealte, do þærto anne scænc ealdes wines, & þæt sy gehæt butan smice, & þæs smerwes sy anes pundes gewihte."
[032900 (23.1)],    Cnuca tosomne þam gemete þe ðu clyþan wyrce & lege to þære handa.
[033000 (24.0)],    Mageþe.
[033100 (24.1)],"    Wið eagena sare genime man ær sunnan upgange ðas wyrte þe mancamemelon& oðrum naman mageþe nemneð, & þonne hy man nime cweþe þæt he hy wille wið flean & wið eagena sare niman, nyme syððan þæt wos & smyrige ða eagan ðærmid."
[033200 (25.0)],    Heortclæfre.
[033300 (25.0)],"    Ðeos wyrt þe manchamedris& oðrum naman heortclæfre nemneð, heo bið cenned on dunum & on fæstum landum."
[033400 (25.1)],"    Gyf hwa tobrysed sy genim þas wyrte þe wecamedrisnemdon, cnuca hy on trywenum fæte, syle drincan on wine."
[033500 (25.1)],    Eac swylce to slite heo gehæleð.
[033600 (25.2)],"    Wið nædran slite genim þas ylcan wyrte, cnuca hy swyþe smæl on duste, syle drincan on ealdum wine."
[033700 (25.2)],    Þearle hyt þæt attor <todrefð>.
[033800 (25.3)],"    Wið fotadle genim þas ylcan wyrte, syle drincan on wearmum wine þam gemete þe we hær beforan cwædon."
[033900 (25.3)],    Wundorlice hyt þæt sar geliþegað & þa hæle gegearwað.
[034000 (25.3)],    Þas wyrte þu scealt niman on þam monðe þe man Augustus nemneð.
[034100 (26.0)],    Wulfes camb.
[034200 (26.1)],"    Wið liferseocnysse genim þysse wyrte seaw þe manchameaeleæ& oðrum naman wulfes camb nemneð, syle drincan on wine, & fefergindum mid wearmum wætere."
[034300 (26.1)],    Wundurlice hyt fremað.
[034400 (26.2)],"    Wið attres drinc genim þas ylcan wyrte, cnuca hy to duste, syle drincan on wine."
[034500 (26.2)],    Eal þæt attor tofærð.
[034600 (26.3)],"    Wið wæterseocnysse genim þas ylcan wyrte & hræfnes fot & heortclæfran & henep ealra ðissa wyrta gelice mycel be gewihte, cnuca hy to smalon duste."
[034700 (26.3)],"    Syle þycgean on wine geongum men fif cuceleras fulle & gingrum & untrumrum & wifum þry cuculeras, litlum cildum ane."
[034800 (26.3)],    Wundurlice he þæt wæter þurh micgðan forlæteð.
[034900 (27.0)],    Henep.
[035000 (27.1)],"    Wið wundela genim þas wyrte þe manchamepithys& oðrum naman henep nemneð, cnuca & lege to ðære wunde; gyf þonne seo wund swyþe deop sy genim þæt wos & wring on ða wunda."
[035100 (27.2)],"    Wiþ innoðes sare genim þas ylcan wyrte, syle drincan."
[035200 (27.2)],    Heo þæt sar <genimð>.
[035300 (28.0)],    Hrefnes fot.
[035400 (28.1)],"    Wið innoð to astyrigenne genim ðas wyrte ðe Grecaschamedafne& Engle hræfnes fot nemnað, cnuca to smælon duste, syle drincan on wearmum wætere."
[035500 (28.1)],    Hit ðone innoð astyreð.
[035600 (29.0)],    Lyðwyrt.
[035700 (29.0)],    Ðeos wyrt þe manostriago& oðrum naman lyðwyrt nemneð bið cenned abutan byrgenne & on beorgum & on wagum þæra husa þe wið duna standað.
[035800 (29.1)],"    Wiþ ealle ðingc ðe on men to sare acennede beoð genim þas wyrte þe weostriagonemdon & cnuca hy, lege to ðam sare."
[035900 (29.1)],"    Ealle þa þincg, swa we ær cwædon, þe on ðæs mannes lichoman to laðe acennede beoð, heo ðurhhæleð."
[036000 (29.1)],    Gif ðu þas wyrte niman wylle ðu scealt clæne beon.
[036100 (29.1)],    & eac ær sunnan upgange þu hy scealt niman on ðam monðe ðe man Iulius nemneð.
[036200 (30.0)],    Hæwenhydele.
[036300 (30.1)],"    Wið muðes sare genim þas wyrte þe Grecasbrittanice& Engle hæwenhydele nemneð, cnuca hy swa grene & wring þæt wos, syle drincan & healde swa on his muðe."
[036400 (30.1)],"    & þeah man hwylcne dæl þærof swelge, gelice hit fremað."
[036500 (30.2)],"    Eft wið muþes sare genim þa ylcan wyrtebryttanicam; gyf ðu hy grene næbbe genim hy dryge, cnuca mid wine on huniges þicnysse; nim ðonne þam sylfan gemete þe we ær cwædon."
[036600 (30.2)],    Heo hæfð þa sylfan gefremmincge.
[036700 (30.3)],    Wið toþa sare & gyf hy wagegen genim þas ylcan wyrte.
[036800 (30.3)],    Heo of sumre wundurlicre mihte helpeð.
[036900 (30.3)],    Hyre wos & hyre dust ys to gehealdenne on wintre for ðam þe heo ælcon timan ne atyweð.
[037000 (30.3)],"    Hyre wos þu scealt on <rammes> horne gehealdan, drige eac þæt dust & geheald."
[037100 (30.3)],    Witodlice eac hyt scearplice fremað to ðam sylfan bryce mid wine onbyrged.
[037200 (30.4)],"    Wið fæstne innoð to styrigenne genim þisse ylcan wyrte seaw, syle drincan be þære mihte þe hwa mæge þurh hit self."
[037300 (30.4)],    Butan frecnesse hit afeormað wundurlice ðone innoð.
[037400 (30.5)],"    Wið sidan sare þæt Grecasparalisisnemnað genim þas ylcan wyrte swa grene mid wyrttrumum, cnuca hy, syle drincan on wine twegen scenceas oððe ðry."
[037500 (30.5)],    Hyt is gelyfed þæt heo wundurlice fremige.
[037600 (31.0)],    Wudulectric.
[037700 (31.0)],    Ðeos wyrt þe manlactucan silfaticam& oðrum naman wudulectric nemneð bið cenned on beganum stowum & on sandigum.
[037800 (31.1)],"    Wið eagena dymnesse ys sæd þæt se earn, þonne he up fleon wille to þy þæt he þy <beorhtor> geseon mæge, þæt he wylle mid þam seawe his eagan hreppan & wætan."
[037900 (31.1)],    & he þurh þæt onfehð þa mæstan beorhtnesse.
[038000 (31.2)],"    Eft wið eagena dymnysse genim þysse ylcan wyrte seaw þe welactucam silfaticamnemdon mid ealdon wine & mid hunige gemencged, & þis sy butan smice gesomnud."
[038100 (31.2)],    Þæt bið selust þæt man þysse wyrte seaw swa we ær cwædon & win & hunig gemengce tosomne & on anre glæsenre ampullan gelogige.
[038200 (31.2)],    Bruce þonne him þearf sy.
[038300 (31.2)],    Of ðam þu healicne læcedom ongitst.
[038400 (32.0)],    Garclifeagrimonia.
[038500 (32.1)],"    Wið eagena sare genim þas wyrte þe manargimoniam& oðrum naman garclife nemneð, cnuca hy swa grene þurh hy selfe."
[038600 (32.1)],    Gyf ðu hy þonne grene næbbe genim hy drige & dype on wearmum wætere swa þu eaþelicost hy brytan mæge; smyra þonne þærmid.
[038700 (32.1)],    Ofstlice heo ða tale & þæt sar of þam eagan adrifð.
[038800 (32.2)],"    Wið innoðes sare genim þysse ylcan wyrte wyrtruman þe weargimoniamnemdon, syle drincan."
[038900 (32.2)],    Hyt fremað wundorlice.
[039000 (32.3)],"    Wið cancor & wið wundela genim þas ylcan wyrte swa grene, cnuca hy, lege to þam sare."
[039100 (32.3)],    Gecwemlice heo þone leahtor gehælan mæg.
[039200 (32.3)],    Gyf ðonne seo wyrt drigge sy dype hy on wearmum wætere.
[039300 (32.3)],    Hyt ys gelyfed þæt heo to ðam ylcan fremige.
[039400 (32.4)],"    Wið nædran slite genim þysse ylcan wyrte twegra trymesa gewihte & twegen scenceas wines, syle drincan."
[039500 (32.4)],    Wundurlice hyt þæt attor tofereð.
[039600 (32.5)],"    Wið weartan genim þas ylcan wyrte, cnuca on ecede, lege þærto."
[039700 (32.5)],    Heo genimð þa weartan.
[039800 (32.6)],"    Wið miltan sare genim þas ylcan wyrte, syle þicgean on wine."
[039900 (32.6)],    Heo þæt sar fornimð þære miltan.
[040000 (32.7)],"    Gif ðu hwilce þingc of ðam lichoman ceorfan wylle & ðe þonne þince þæt ðu ne mæge, genim þas ylcan wyrte gecnucude, lege þærto."
[040100 (32.7)],    <Heo> hyt geopenað & gehæleð.
[040200 (32.8)],    Wið slege isernes oððe stenges þeos ylce wyrt gecnucud & to gelæd heo wundurlice gehæleþ.
[040300 (33.0)],    Wudurofeastularegia.
[040400 (33.1)],"    Wið sceancena sare oððe fota genim þysse wyrte seaw þe manastularegia& oðrum naman wudurofe nemneð mid amigdales ele, smyre þær þæt sar sy."
[040500 (33.1)],    Hyt bið wundorlice gehæled.
[040600 (33.1)],    & gyf hyt geswell sy cnuca hy & wel geliðegode lege þærto.
[040700 (33.2)],"    Wið lifre sare genim þysse sylfan wyrte wyrtruman, syle drincan on geswetton wætere."
[040800 (33.2)],    Hit þæt sar wundorlice of genimð.
[040900 (34.0)],    Wududocce.
[041000 (34.1)],"    Gyf hwylc <stiðnes> on lichoman becume genim þas wyrte þe manlapatium& oðrum naman wududocce nemneð & eald swynen smeru & ðone cruman of ofenbacenum hlafe, cnuca tosomne þam gemete ðe ðu clyðan wyrce, lege to ðam sare."
[041100 (34.1)],    Hyt gehælð wundorlice.
[041200 (35.0)],    Eorðgealla <oððe> curmellecentauria maior.
[041300 (35.1)],"    Wið liferadle genim þas wyrte þe Grecascentauria maior& Angle curmelle seo mare nemnað & eac sume men eorðgeallan hatað, seoð on wine, syle drincan."
[041400 (35.1)],    Wundorlice heo gestrangað.
[041500 (35.1)],    & wið miltan sare do þis sylfe.
[041600 (35.2)],"    Wið wunda & wið cancor genim þas <ilcan> wyrte, cnuca hy, lege to þam sare."
[041700 (35.2)],    Ne geþafað heo þæt ðæt sar furður wexe.
[041800 (35.2)],    Ðeos sylfe wyrtcentauriays swyþe scearpnumul niwe wunda & wide to gehælenne swa þæt þa wunda hrædlice togædere gað.
[041900 (35.2)],    & eac swa some heo gedeþ þæt flæsc togædere geclifað gyf hyt man on þam wætere gesygð þe heo on bið.
[042000 (36.0)],    Curmelle feferfugecentauria minor.
[042100 (36.0)],"    Ðeos wyrt þe mancentauriam minorem& oðrum naman curmelle seo læssæ nemneð & eac sume menfebrifugamhatað, heo bið cenned on fæstum landum & on strangum."
[042200 (36.0)],"    Eac ys sæd þæt Chyron centaurus findan sceolde þas wyrta þe we ærcentauriam maiorem& nucentauriam minorem<nemdon>, ðanun hy eac þone naman healdað centaurias."
[042300 (36.1)],"    Wið nædran slite genim þysse ylcan wyrte dust oððe hy sylfe gecnucude, syle drincan on ealdum wine."
[042400 (36.1)],    Hyt fremað swyðlice.
[042500 (36.2)],"    Wið eagena sare genim þysse ylcan wyrte seaw, smyra ða eagan þærmid."
[042600 (36.2)],    Hyt gehælð þa þynnysse þære gesihðe; gemencg eac hunig þærto.
[042700 (36.2)],    Hyt fremað swa some witodlice dimgendum eagum to þy þæt seo beorhtnys agyfen sy.
[042800 (36.3)],"    Gyf hwa þonne on þas frecnysse befealle genim þysse ylcan wyrte godne gripan, seoð on wine."
[042900 (36.3)],"    Oððe on ealoð swa þæt þæs wines sy an ambur full, læt standan þry dagas."
[043000 (36.3)],"    Nim þonne æghwylce dæge þonne ðearf sy healfne sester mengc mid hunige, drince ðonne fæstende."
[043100 (36.4)],"    Wið sina togunge genim þas ylcan wyrte, seoð on wætere to þriddan dæle, syle drincan swa mycel swa he þonne mæge & þearf sy."
[043200 (36.4)],    He bið gehæled.
[043300 (36.5)],"    Wið attres onbyrgingce genim þas <ilcan> wyrte, cnuca on ecede, syle drincan."
[043400 (36.5)],    Sona hit þæt attor todrefð.
[043500 (36.5)],"    Eac þære sylfan wyrte wyrtruman genim tyn penega gewihte, do on wine, syle drincan þry scenceas."
[043600 (36.6)],    Wið þæt wyrmas ymb nafolan dergen do ealswa we her beforan cwædon.
[043700 (36.6)],"    Wið syna togunge þæt ys ðonne þæt ðu <genime> þas ylcan wyrte, seoð on wætere to ðriddan dæle."
[043800 (36.6)],    Heo ða wyrmas ut <awyrpð>.
[043900 (37.0)],    Betepersonacia.
[044000 (37.1)],"    Wið ealle wunda & wið næddran slitas genim þysse wyrte seaw þe manpersonaciam& oðrum naman boete nemneð, syle drincan on ealdon wine."
[044100 (37.1)],    Ealle nædran slitas hyt wundurlice gehæleð.
[044200 (37.2)],"    Wið feferas genim þysse ylcan wyrte leaf, begyrd to þam fefergendan."
[044300 (37.2)],    Sona hyt wundorlice ðone fefer afligeð.
[044400 (37.3)],"    Wið cancor <þe> on wunde wexe genim þas wyrte, wyll on wætere, beþe þa wunde ðærmid, syððan genim þa wyrte & sapan & smeru, cnuca mid ecede, do þonne on clað, lege to ðære wunde."
[044500 (37.4)],"    Wið innoðes sare genim þysse ylcan wyrte seawes anne scenc & huniges twegen, syle drincan fæstendum."
[044600 (37.5)],"    Wið wedehundes slite genim þysse <ilcan> wyrte wyrtruman, cnuca mid greatan sealte, lege to ðam slite."
[044700 (37.6)],"    Wið niwe wunda þe þone wætan gewyrceaþ genim þisse ylcan wyrte wyrttruman & hægðornes leaf, ægþres efenmycel, cnuca tosomne, lege to ðam wundum."
[044800 (38.0)],    Streowberian wisefraga.
[044900 (38.0)],    Ðeos wyrt ðe manfraga& oðrum naman streawbergean nemneð bið cenned on dihglum stowum & on clænum & eac on dunum.
[045000 (38.1)],"    Wið miltan sare genim þysse ylcan wyrte seaw þe wefragannemdon & hunig, syle drincan."
[045100 (38.1)],    Hyt fremað wundurlice.
[045200 (38.2)],"    Ðysse ylcan wyrte seaw wið hunig gemengced mid pipere, hit fremað myclum gedruncen wið nyrwyt & wið innoðes sare."
[045300 (39.0)],    Merscmealuwehibiscus.
[045400 (39.0)],    Ðeos wyrt þe manhibiscum& oðrum naman merscmealwe nemneð bið cenned on fuhtum stowum & on feldum.
[045500 (39.1)],"    Wið fotadle genim þas wyrte þe wehibiscumnemdon, cnuca mid ealdum rysle, lege to ðam sare."
[045600 (39.1)],    Þy þryddan dage heo hyt gehælð.
[045700 (39.1)],    Þysse wyrte onfundelnysse manega ealdras geseðað.
[045800 (39.2)],"    Wiþ æghwylce gegaderunga þe on þam lichoman acenned beoð genim þas ylcan wyrte, seoð mid wyllecærsan & mid linsæde & mid melwe, lege to þam sare."
[045900 (39.2)],    Hit tofereð ealle þa stiðnyssa.
[046000 (40.0)],Ipirus
[046100 (40.1)],"    Wið þæt mon on wambe forwexen sy genim þysse wyrte seaw þe Grecasippirum& Italiæquiseiamnemnað on geswettum wine, syle drincan twegen scenceas."
[046200 (40.1)],    Wel ys gelyfed þæt hyt þæt yfel gehæle.
[046300 (40.2)],"    Gyf hwa blod swiþe hræce genime ðysse ylcan wyrte seaw, seoðe on strangum wine butan smice, drince þonne fæstende."
[046400 (40.2)],    Sona hyt þæt blod gewrið.
[046500 (41.0)],    Hocleafmalua eratica.
[046600 (41.0)],    Ðeos wyrt þe manmalue erratice& oðrum naman hocleaf nemneð byð cenned æghwær on beganum stowum.
[046700 (41.1)],"    Wið blædran sare genim þysse wyrte þe wemaluam erraticamnemdon mid hyre wyrtruman anes pundes gewihte, seoð on wætere þearle to healfan dæle, & ðæs wæteres sy sester ful oððe mare, & þæt sy binnan þrim dagum gewylled, swa we ær cwædon, to healfan dæle, syle drincan fæstendum."
[046800 (41.1)],    Hyt hyne gehæleð.
[046900 (41.2)],"    Wið sina sare genim þas ilcan wyrte, cnuca mid ealdum rysle."
[047000 (41.2)],    Hyt þæra sina sar wundorlice gehæleð.
[047100 (41.3)],"    Wið sidan sare genim þas ylcan wyrte, seoð on ele & syððan þu hy gesoden hæbbe & togædere gedon genim þonne þa leaf, cnuca on anum mortere, do þonne on anne clað, lege þærto swa þæt ðu hyt þrim dagum ne unbinde."
[047200 (41.3)],    Þu þæt sar gebetst.
[047300 (41.4)],"    Wið niwe wunda genim þysse ylcan wyrte wyrttruman, bærn to duste, do on þa wunda."
[047400 (42.0)],    Hundes tungebuglossa.
[047500 (42.0)],"    Ðeos wyrt þe Grecasbuglossam& Romanelingua bubulanemnað & eac Engle glofwyrt & oðrum naman hundes tunge hatað, heo bið cenned on beganum stowum & on sandigum landum."
[047600 (42.1)],"    Gif hwylcum men sy þæs þriddan dæges fefer oððe þæs feorðan genim þone wyrttruman þysse wyrte ðonne heo hæbbe þry bogas ðæs sædes, seoð þone wyrttruman on wætere, syle drincan."
[047700 (42.1)],    Þu hyne gelacnast.
[047800 (42.1)],    Seo eac ðe hæfð þæs sædes feower bogas fremað þam gelice þe we her beforan cwædon.
[047900 (42.1)],"    Ðonne ys oþer wyrt þysse gelic, seo hæfð sume dæle læssan leaf ðonne doccoe."
[048000 (42.1)],    Þære wyrte wyrttruma on wætere geðyged wiðræð iceom & næddrum.
[048100 (42.2)],    Wið nyrwyt genim þas ylcan wyrte & hunig & hlaf þe sy mid smeruwe gebacen þam gelice þe þu clyðan wyrce.
[048200 (42.2)],    Wundorlice hyt þæt sar toslit.
[048300 (43.0)],    Glædenebulbiscilittica.
[048400 (43.1)],"    Wið wæterseocnysse genim þas wyrte þe manbulbiscillitici& oðrum naman glædene nemneð & gedryge hy syððan eal onbutan, genim þonne innewearde, seoð on wætere, ðonne hyt wearm sy gemengc eac þærto hunig & eced, syle þry scenceas fulle."
[048500 (43.1)],    Swyðe hraðe sceal seo seocnys beon ut atogen þurh migðan.
[048600 (43.2)],"    Wið liþa sare genim þas ylcan wyrte swa we ær cwædan innewearde, wyll on ele, smyra þæt sar ðærmid."
[048700 (43.2)],    Sona hyt fremað.
[048800 (43.3)],"    Wið þa adle þe Grecasparonichiasnemnað genim þysse ylcan wyrte wyrttruman, cnuca mid ecede & mid hlafe, lege to þam sare."
[048900 (43.3)],    Wundorlice hyt hy gehæleð.
[049000 (43.4)],"    Wið þæt man ne mæge wæterseoces mannes þurst gecelan genim þysse sylfan wyrte leaf, lege under þa tungan."
[049100 (43.4)],    Sona heo þone þurst forbyt.
[049200 (44.0)],Umbilicum herba cotulidonus.
[049300 (44.0)],    Ðeos wyrt ðe Grecascotiledon& Romaneumbilicum uenerisnemnað byð cenned on hrofum & on beorgum.
[049400 (44.1)],"    Wið swylas genim þas wyrte & swinen smeru, wifum swaðeah ungesylt, ægþres gelice micel be wihte, cnuca tosomne, lege to þam swylum hyt <hy> tofereð."
[049500 (44.1)],    Þæs wyrte þu scealt niman on wintertide.
[049600 (45.0)],    Attorlaðegallicrus.
[049700 (45.0)],    Ðeos wyrt þe mangallicrus& oðrum naman attorlaðe nemneð bið cenned on fæstum stowum & wið wegas.
[049800 (45.1)],"    Wiþ hundes slite genim þas wyrte, cnuca mid <rysle> & mid heorðbacenum hlafe, lege to ðam slite."
[049900 (45.1)],    Sona hyt bið gehæled.
[050000 (45.1)],    Eac þys sylfe fremað wið heard geswell & hyt eal tofereð.
[050100 (46.0)],    Harehunemarabium.
[050200 (46.1)],"    Wið geposu & wið þæt man hefelice hræce genim ðas wyrte ðe Grecasprassion& Romanemarubiumnemnað & eac Angle harehune hatað, seoð on wætere, syle drincan þam þe hefelice hræcen."
[050300 (46.1)],    Heo hine gehæleð wundorlice.
[050400 (46.2)],"    Wið magan sare genim þysse ylcan wyrte seaw, syle drincan."
[050500 (46.2)],    Hyt þæs magan sar fram adeð.
[050600 (46.2)],    & gif him fefer derige syle him þas ylcan wyrte wel drincan on wætere.
[050700 (46.2)],    Heo hyne <arærð>.
[050800 (46.3)],"    Wið rengwyrmas abutan nafolan genim þas ylcan wyrtemarubium& wermod & elehtran, ealra þyssa wyrta gelice fela be gewihte, seoð on geswetton wætere & mid wine twie oððe þriwa lege to þam nafolan."
[050900 (46.3)],    Hit cwelð þa wyrmas.
[051000 (46.4)],"    Wið liþa sare & wið geþind genim þas ylcan wyrte, bærn to ahsan, do to þam sare."
[051100 (46.4)],    Sona hit gehælð.
[051200 (46.5)],"    Wið attres ðigne genim þysse ylcan wyrte wos, syle on ealdum wine drincan."
[051300 (46.5)],    Sona þæt attor tofærð.
[051400 (46.6)],"    Wið sceb & wið teter genim þas ylcan wyrte, seoð on wætere, ðweh þone lichoman þærmid þær þæt sar sy."
[051500 (46.6)],    Heo of genimð þone scruf & þone teter.
[051600 (46.7)],"    Wið lungenadle genim þas ylcan wyrte, seoð on hunige, syle þiggean."
[051700 (46.7)],    He bið wundorlice gehæled.
[051800 (46.8)],"    Wið ealle stiðnessa þæs lichoman genim þas ylcan wyrte, cnuca mid rysle, lege to þam sare."
[051900 (46.8)],    Heo hælð wundorlice.
[052000 (47.0)],    Foxes fot.
[052100 (47.1)],"    Wið uncuðe springas þe on lichoman acennede beoð genim þysse wyrte wyrttruman þe manxifion& oðrum naman foxes fot nemneð þreora yntsena gewihte & smedman six yntsena gewihte, ecedes twegean scenceas & foxes smeoruwes ðreora yntsena gewihte, cnuca tosomne on wine, dec þonne anne clað þærof, lege to ðam sare."
[052200 (47.1)],    Þu wundrast þære lacnunge.
[052300 (47.2)],"    Wið heafodbryce genim þas ylcan wyrte ufewerde, gedryge hy & cnuca, genim þonne be gewihte efenmycel wines, meng tosomne, lege to þam sare."
[052400 (47.2)],    Hyt ðonne þa forbrocenan ban ut atyhð.
[052500 (47.2)],    Eac gif hwæt on þam lichoman dergende byð hyt wel wið þæt fremað.
[052600 (47.2)],"    Oððe gif hwa mid his fet ofstepð ættrig ban snacan oððe næddran, ðeos sylfe wyrt is swyþe scearpnumul wið þæt attor."
[052700 (48.0)],    Wæterwyrtgallitricus.
[052800 (48.1)],"    Gyf swylas fæmnum derigen genim ðas wyrte þe mangallitricum& oðrum naman wæterwyrt nemneð, cnuca hy syndrige, lege to þam sare."
[052900 (48.1)],    Heo hyt hælð.
[053000 (48.2)],"    Gif mannes fex fealle genim þas ylcan wyrte, cnuca on ele, smyra ðonne þæt fex þærmid."
[053100 (48.2)],    Hyt sona bið fæst.
[053200 (49.0)],    Syngrene.
[053300 (49.0)],"    Ðeos wyrt þe mantemolum& oðrum naman singrene nemneð þæs þe Omerus sægð ys wyrta beorhtust & þæt Mercurius hy findan sceolde, ðysse wyrte wos ys swyðe fremful & hyre wyrttruma ys synewealt & sweart, eac on ðære mycele þe leaces."
[053400 (49.1)],"    Wið cwiþan sare genim þas wyrte, cnuca & lege þærto."
[053500 (49.1)],    Heo geliþegað þæt sar.
[053600 (50.0)],    Sigelwearfauertamnus.
[053700 (50.0)],    Ðeos wyrt þe Grecasæliotrophus& Romaneuertamnumnemnað & eac Angle sigelhweorfa hatað byð cenned gehwar on beganum stowum & on clænum & eac on mædum.
[053800 (50.0)],"    Þeos wyrt hæfð mid hyre sume wundorlice godcundnysse, þæt is þonne þæt hyre blostman hig æfter þare sunnan ryne wændað, swa þæt þa blosman, þonne seo sunne gesihð, hy sylfe beclysað, & eft þonne heo up gangeð, hy selfe geopeniað & tobrædaþ."
[053900 (50.0)],    & heo fremað to þyssum læcedomum þe we her wiðæftan awryten habbað.
[054000 (50.1)],"    Wið ealle attru genim þas sylfan wyrte, cnuca to swiðe smalon duste, oððe hyre wos syle drincan on godum wine."
[054100 (50.1)],    Wundorlice heo þæt attor tofereð.
[054200 (50.2)],"    Wiþ flewsan genim ðysse ylcan wyrte leaf, cnuca & lege to ðam sare."
[054300 (50.2)],    Hyt <ys> gelyfed þæt heo scearplice gehæle.
[054400 (51.0)],    Mæderegryas.
[054500 (51.0)],    Ðeos wyrt þe mangryas& oðrum naman mædere nemneð byð cenned fyrmust in Lucania.
[054600 (51.0)],    Heo hæfð hwites marman bleoh & heo bið gefrætewud mid feower readum stælum.
[054700 (51.1)],"    Wið banece & wið banbryce genim þas ylcan wyrte, cnuca hy, lege to þam bane."
[054800 (51.1)],    Þy þriddan dæge him bið sel swylce þær clyþa to gelæd wære.
[054900 (51.2)],"    Eac þysse wyrte wyrttruma fremað wið ælc sar þe þam lichoman dereð, þæt ys ðonne þæt man þone wyrttruman cnucige & to ðam sare gelecge eal þæt sar he gehælð."
[055000 (52.0)],    Hymeleherba politricus.
[055100 (52.0)],    Ðeos wyrt ðe manpolitricum& oðrum naman hymele nemneð byþ cenned on ealdum husstedum & eac on fuhtum stowum.
[055200 (52.1)],"    Wið innoðes sare genim þysse wyrte leaf þe wepolitricumnemdon, hyre twigu beoð swylce swinen byrst, cnuca ðonne þa leaf & nigon pipercorn & coliandran sædes nigon corn eall tosomne, syle drincan on godum wine, & þys sy ðonne he gange to bæðe."
[055300 (52.1)],    Eac þeos ylce wyrt gedeþ þæt ægþer ge wera ge wifa feax wexeþ.
[055400 (53.0)],    Wuduhrofemalochinagrea astularegia.
[055500 (53.1)],"    Wið þæt man on wombe forwexen sy genim þysse wyrte wyrttruman ðe Grecasmalochinagria& Romaneastularegianemnað & eac Ængle wudurofe hatað, cnuca mid wine, syle drincan."
[055600 (53.1)],    Sona þu ongitst þysses fremfulnysse.
[055700 (53.2)],"    Wið innoðes flewsan genim þysse wyrte sæd þe weastularegianemdun, gemencged midstiþum ecede, syle drincan."
[055800 (53.2)],    Hyt gewrið þone innoð.
[055900 (54.0)],    Popigpapauer album.
[056000 (54.1)],"    Wið eagena sare þæt ys þæt we cweðað tornige genim þysse wyrte wos ðe Grecasmoetorias& Romanepapauer albumnemnað & Engle hwit popig hatað, oððe þone stelan mid þam wæstme, lege to þam eagan."
[056100 (54.2)],"    Wið þunwonga sare oððe þæs heafdes genim þysse sylfan wyrte wos, cnuca mid ecede, lege ofer þone andwlatan."
[056200 (54.2)],    Hyt geliþegað þæt sar.
[056300 (54.3)],"    Wið slæpleaste genym þysse ylcan wyrte wos, smyre þone man mid."
[056400 (54.3)],    Sona þu him þone slep onsenst.
[056500 (55.0)],Oenantes.
[056600 (55.1)],"    Gyf hwa gemigan ne mæge genim þysse wyrte wyrttruman þe manoennantes& oðrum naman <nemneð> to duste gecnucude, syle drincan on wine twegean scenceas fulle."
[056700 (55.1)],    Hyt fremað healice.
[056800 (55.2)],"    Gyf hwa swyþe hræce genime þysse ylcan wyrte wyrttruman, þicge þam gemete þe we nu her beforan cwædun."
[056900 (55.2)],    Hyt geliðigað þone hracan.
[057000 (56.0)],    Halswyrtnarcisus.
[057100 (56.1)],"    Wið þa wunda þe on þam men beoð acenned genim þysse wyrte wyrttruman ðe mannarcisum& oþrum naman halswyrt nemneð mid ele & mid meluwe gecnucudne þam gelice þe þu clyðan wyrce, lege to þare wunde."
[057200 (56.1)],    Hyt hælð wundorlice.
[057300 (57.0)],    Brunewyrtteuerion.
[057400 (57.1)],"    Wið miltan sare genim þysse wyrte wyrttruman þe Grecassplenion& Romaneteuerionnemnað & eac Engle brunewyrt hatað, cnuca to swiðe smalan duste, syle drincan on liþum wine."
[057500 (57.1)],    Healic þingc þu þærmid ongitst.
[057600 (57.1)],    Eac ys sæd þæt heo þus funden wære: þæt is ðonne þæt hyt gelamp hwilon þæt man þearmas mid þære miltan uppan þas wyrte gewearp.
[057700 (57.1)],"    Þa sona geclyfude seo milte to þysse wyrte & heo hrædlice þa miltan fornam, for ðy heo eac fram sumum mannumspleniongeciged ys, þæt ys on ure geðeode milte nemned."
[057800 (57.1)],"    For þam, þæs þe man sægð, þa swin þe hyre wyrttruman etað þæt hy beon butan milten gemette."
[057900 (57.1)],"    Sume eac sæcgeað þæt heo stelan mid twigum hysopan gelicne hæbbe & leaf beanum gelice, þanon hy sume men þam sylfum naman nemnað hysopan."
[058000 (57.1)],    Þa wyrte man nimeð þonne heo <blewð>.
[058100 (57.1)],    Swiðust heo ys gehered on þam muntlandum þe man Cilicia & Pisidia nemneð.
[058200 (58.0)],Polion.
[058300 (58.0)],    Ðeos wyrt þe manpolion& oðrum naman nemneð bið cenned on unsmeþum stowum.
[058400 (58.1)],"    Wið monoðseoce genim þysse wyrte seaw þe wepolionnemdun, gemengc wið eced, smyra þærmid þa ðe þæt yfel þoligen toforan þam þe hyt hym to wylle."
[058500 (58.1)],"    & þeh þu hyre leaf & hyre wyrttruman do on anne clænne clað & gewriðe onbutan þæs mannes swyran þe þæt yfel ðolað, hyt deþ onfundelnysse þæs sylfan þinges."
[058600 (59.0)],    Cneowholenvictoriole.
[058700 (59.1)],"    Wið þone dropan & wið þone magan genim twegen scenceas fulle woses ðysse wyrte þe manuictoriole& oðrum naman cneowholen nemneð, syle drincan fæstendum wið hunig gemenged."
[058800 (59.1)],    Sona hyt ðone dropan gewæceð.
[058900 (60.0)],    Gallucconfirma.
[059000 (60.0)],    Ðeos wyrt þe manconfirman& oðrum naman galluc nemneð bið cenned on morum & on feldum & eac on mædum.
[059100 (60.1)],"    Wið wifa flewsan genim þas wyrteconfirmam, cnuca to swyþe smalon duste, syle drincan on wine."
[059200 (60.1)],    Sona se flewsa ætstandeþ.
[059300 (60.2)],"    Gyf hwa innan toborsten sy genime þysse ylcan wyrte wyrttruman, gebræde on hatan axan, þicge þonne on hunige fæstende."
[059400 (60.2)],    He bið gehæled & eac hyt þone magan ealne afeormað.
[059500 (60.3)],    Wið magan sare genim þas ylcan wyrte & gemeng wið hunig & wið eced.
[059600 (60.3)],    Þu ongitst mycele fremfulnysse.
[059700 (61.0)],Asterion.
[059800 (61.0)],    Ðeos wyrt þe manasterion& oðrum naman <nemneð> byð cenned betweoh stanum & on unsmeþum stowum.
[059900 (61.0)],"    Ðeos wyrt scineð on nihte swilce steorra on heofone, & se ðe hy <nytende> gesihð, he sægð þæt he scinlac geseo, & swa afæred he bið tæled fram hyrdum & fram swylcum mannum swylce þære wyrte mihta cunnun."
[060000 (61.1)],"    Wið fylleseocnysse genim þysse wyrte bergean þe weasterionnemdon, syle etan on wanigendum monan, & sy þæt ðonne þære sunnan ryne beo on þam tacne þe man Virgo nemneð, þæt bið on þam monðe þe man Augustus hateð, & hæbbe ðas sylfan wyrte on his swyran ahangene."
[060100 (61.1)],    He bið gelacnud.
[060200 (62.0)],    Haran <hyge>pes leporis.
[060300 (62.1)],"    Wið innoþes fæstnysse genim ðas wyrte þe manleporis pes& oðrum naman haran hige nemneð, gedryge hy, cnuca þonne to duste, syle drincan on wine gif he unfeferig sy."
[060400 (62.1)],    Gyf he þonne on fefere sy syle drincan him on wætere.
[060500 (62.1)],    Sona seo fæstnys toslypeð.
[060600 (63.0)],Herba dictamnus.
[060700 (63.0)],    Ðeos wyrt þe mandictamnum& oðrum naman <nemneð> byþ cenned on ðam iglande þe man <Crete> hateð & on þam munte þe man Ida nemneð.
[060800 (63.1)],"    Gyf hwylc wif hæbbe on hyre innoðe deadboren tuddur genim þysse wyrte wos þe wedictamnumnemdun, gif heo butan fefere sy syle drincan on wine."
[060900 (63.1)],    Gif hyre þonne fefer derige syle drincan on wearmum wætere.
[061000 (63.1)],    Sona hit þæt tuddur ut asendeþ butan frecnysse.
[061100 (63.2)],"    Eft wið wunda som hy syn of iserne som hy syn of stence oððe fram nædran, genim þysse ylcan wyrte wos, do on þa wunda & syle drincan."
[061200 (63.2)],    Sona he byð hal.
[061300 (63.3)],"    Eft soðlice wið næddran slite genim þysse ylcan wyrte seaw, syle drincan on wine."
[061400 (63.3)],    Sona hyt þæt attor tofereð.
[061500 (63.4)],"    Gyf hwa attor þicge genime þysse ylcan wyrte wos, drince on wine."
[061600 (63.4)],"    Witodlice swa mycel ys þysse wyrte <strengð> swa na þæt an þæt heo mid hyre andweardnysse næddran ofslyhð swa hwær swa hy hyre gehende beoð, ac forþon of hyre stence, þonne he mid winde ahafen bið, swa hwær swa hy beoð & hy þone swæc gestincað, hy <sculon> sweltan."
[061700 (63.4)],    Eac ys sæd be þysse sylfan wyrte gyf man on huntuþe ran oððe rægean mid flane oððe oðrum wæpne gewæceþ þæt hy wyllon þas wyrte etan swa hy hraþost to cuman mægen.
[061800 (63.4)],    & heo sona þa flane ut adeð & ða wunde gehæleþ.
[061900 (63.5)],"    Wið niwe wunda genim þas ylcan wyrte & æþelferðincwyrte & hindehæleþan, cnuca mid buteran, lege to þære wunde."
[062000 (63.5)],    Þu wundrast on eallum þingum ðysse wyrte gefremincge.
[062100 (64.0)],Solago maior.
[062200 (64.1)],"    Wið næddran slite & wið scorpiones stincg genim þas wyrte þe mansolago maior&helioscorpionnemneð, dryge hy þonne & cnuca to swyþe smalon duste, syle drincan on wine & genim þa wyrte gecnucude, lege to þære wunde."
[062300 (64.1)],    Nædran.
[062400 (65.0)],Solago minor.
[062500 (65.1)],"    Wiþ ðæt rængcwyrmas dergen ymb nafolan genim þas wyrte þe mansolago minor& oþrum namanæliotropionnemneð gedrigede, cnuca to duste, syle drincan on wearmum wætere."
[062600 (65.1)],    Heo þa wyrmas ofslihð.
[062700 (66.0)],    Pionia.
[062800 (66.0)],    Ðeos wyrt ðe man peonian nemneð wæs funden fram Peonio þam ealdre & heo þone naman of him hæfð.
[062900 (66.0)],    Heo bið cenned fyrmest in Greca.
[063000 (66.0)],    Þa eac se mæra ealdor Homerus on hys bocum amearcode; heo bið funden swyþost fram hyrdum & heo hæfð corn þære mycelnysse þemaligranati& heo on nihte scineð swa leohtfæt & eac hyre corn beoð gelice coccele.
[063100 (66.0)],"    & heo byð, swa þe ær cwædon, oftust fram hyrdum on nihte gemet & gegaderod."
[063200 (66.1)],"    Wið monoðseocnysse gyf man þas wyrte peoniam þam monoðseocan ligcgendon ofer alegð, sona he hyne sylfne halne up ahefð, & gyf he hig mid him hafað næfre seo adl him eft <genealæceð>."
[063300 (66.2)],    Wiþ hypebanece genim þysse ylcan wyrte sumne dæl wyrttruman & mid linenan claðe gewrið to þam sare; hyt gehælð.
[063400 (67.0)],    Berbena.
[063500 (67.0)],"    Ðeos wyrt þe manperistereon& oðrum naman berbenam nemneð, heo ys culfron swiðe hiwcuð, þanun hy eac sum þeodscipecolumbinamhateð."
[063600 (67.1)],"    Gyf hwa þas wyrte mid him hafað þe weperistereonnemdon, ne mæg he fram hundum beon borcen."
[063700 (67.2)],"    Wið ealle attru genim þysse sylfan wyrte dust, sile drincan, ealle atru heo todrifð, eac mon sægð þæt dryas to heora cræftum hyre brucen."
[063800 (68.0)],    Hymelebrionia.
[063900 (68.1)],"    Wið miltan sare genim þas wyrte ðe manbryonia& oþrum naman hymele nemneð, syle þycgean gemang mete."
[064000 (68.1)],    Þonne sceal þæt sar liþelice þurh þone micgþan forð gan.
[064100 (68.1)],    Ðeos wyrt is to þam herigindlic þæt hy man wið gewune drenceas gemencgeað.
[064200 (69.0)],Nymfete.
[064300 (69.1a)],"    Wið þæt man on wambe forwexen sy genim þysse wyrte sæd þe mannymfete& oðrum naman <nemneð>, cnuca mid wine, syle drincan."
[064400 (69.1b)],"    Eft þæt sylfe be ðam wyrttruman, syle hyne þam seocan þicgeanxdagas."
[064500 (69.2)],    Eft gyf þu þas wyrte sylst þicgean on strangon wine heo þæs <innoðes> unryne gewrið.
[064600 (70.0)],    Clæfrecrisyon.
[064700 (70.1)],"    Wið þæra gomena sare, gyf hwa þysse wyrte wyrttruman þe mancrision& oðrum naman clæfre nemneð mid him hafað & on his swyran byrð, næfre him his goman ne deriað."
[064800 (71.0)],Ysatis.
[064900 (71.0)],    Ðas wyrte Grecasisatis& Romanealutamnemnaþ & eac Angle hateðad serpentis morsum.
[065000 (71.1)],"    Wið næddran slite genim þysse wyrte leaf þe Grecasissatisnemnað, cnuca on wætere, lege to þære wunde."
[065100 (71.1)],    Heo fremað & þæt sar of genimð.
[065200 (72.0)],Scordea.
[065300 (72.1)],"    Wið nædran slite genim þas wyrte þe manscordean& oðrum naman <nemneð>, seoð on wine, syle drincan."
[065400 (72.1)],    Cnuca þonne þa wyrte & lege to þære wunde.
[065500 (72.2)],"    Wið sina sare genim þas sylfan wyrte, cnuca hy, & gewyld mid ðam ele ðe sy of lawertreowe gewrungan."
[065600 (72.2)],    Hyt þæt sar of animð.
[065700 (72.3)],"    Wið þam fefore þe dæghwamlice oþþe ðy þriddan on man becymð, genim þas ylcan wyrte & gewrið hy onbutan þæs mannes lichoman."
[065800 (72.3)],    Heo of animð þone dæghwamlican & <þæs> þriddan <dæges> fefor.
[065900 (73.0)],    <Feltwyrt>verbascus.
[066000 (73.0)],    Ðeos wyrt þe manuerbascum& oðrum naman <feltwyrt> nemneð bið cenned on sandigum stowum & on myxenum.
[066100 (73.0)],    Þas wyrte ys sæd þæt Mercurius sceolde Iulixe þam ealdormen syllan þa he com to Circean & he na syþþan ænige hyre yfelan weorc ondred.
[066200 (73.1)],"    Gyf hwa mid hym þysse wyrte ane tealgre byrð ne bið he breged mid ænigum ogan, ne him wildeor ne dereþ, ne ænig yfel gean cyme."
[066300 (73.2)],"    Wiþ fotadle genim þas ylcan wyrteuerbascumgecnucude, lege to þam sare."
[066400 (73.2)],    Binnan feawum tidum heo gehælþ þæt sar to ðam scearplice þæt he eac gan dyrre & mæge.
[066500 (73.2)],    Eac ure ealdras cwædon & sædun þæt ðeos gesetednys healicost fremade.
[066600 (74.0)],Heraclea.
[066700 (74.1)],    Se þe wylle ofer langne weg feran hæbbe mid him on þam wege þas wyrte þe manheraclean& oðrum naman <nemneþ>.
[066800 (74.1)],"    Þonne ne ondrædeþ he hym ænigne sceaþan, ac heo hy aflygeþ."
[066900 (75.0)],    Cyleþeniecelidonia.
[067000 (75.1)],"    Wiþ eagena dymnysse & sarnysse & ofertogennysse genim þysse wyrte seaw þe mancelidoniam& oðrum naman þam gelice cyleþenie nemneð gecnucud of þam wyrttruman mid ealdum wine & hunige & pipore, & sy þæt wel tosomne gepunud, smyre þonne þa eagan innan."
[067100 (75.1)],    Eac we onfundun þæt sume men of ðære meolce þysse ylcan wyrte heora eagan smyredon & him þy sel wæs.
[067200 (75.2)],"    Eft wið dymgendum eagum genim þysse ylcan wyrte wos oþþe ða blostman gewrungene & gemengced mid hunige, gemengc þonne liþelice weallende axan þærto & seoð þær tosomne on ærenum fæte."
[067300 (75.2)],    Ðys is synderlic læcedom wið eagena dymnysse.
[067400 (75.2)],"    Eac is gewis þæt sume men, swa we ær cwædon, þæs woses synderlice brucað."
[067500 (75.3)],"    Wið cyrnlu genim þas ylcan wyrte, cnuca mid rysle, lege to þam cyrnlun swa þæt hi ærest syn mid wætere gebeþode."
[067600 (75.4)],"    Wiþ heafodece genim þas sylfan wyrte, cnuca mid ecede, smyre þone andwlatan & þæt heafod."
[067700 (75.5)],"    Wið þæt man forbærned sy genim þas ylcan wyrte, cnuca mid gætena smerwe & lege þærto."
[067800 (76.0)],Solsequia.
[067900 (76.1)],"    Wið geswel genim þas wyrte þe mansolate& oðrum naman solosece nemneð gecnucude & mid ele gemengcede, lege þærto."
[068000 (76.1)],    Hyt fremað.
[068100 (76.2)],"    Wiþ earena sare genim ðysse ylcan wyrte wos, gemengc mid þam ele of cypro & gewyrm hyt & swa wlæc drype on þæt eare."
[068200 (76.3)],    Wið toðece syle etan ðysse sylfan wyrte croppas.
[068300 (76.4)],    Wið blodryne of nosum genim þysse ylcan wyrte wos & dype anne linenne clað & forsete þa næsðyrlu þærmid.
[068400 (76.4)],    Sona ðæt blod ætstent.
[068500 (77.0)],    Grundeswyligesenecio.
[068600 (77.0)],    Ðeos wyrt ðe mansenecio& oðrum naman grundeswylige nemneð byþ cenned on hrofum & onbutan wagum.
[068700 (77.1)],"    Wið wunda, þeah hy syn swyþe ealde, genim þas wyrte þe wesenecionemdun, cnuca mid ealdum rysle, lege to þam wundum."
[068800 (77.1)],    Hyt hæleþ sona.
[068900 (77.2)],"    Gyf hwa mid iserne geslegen sy genim þas ylcan wyrte on ærnemergen oððe to middan dæge, cnuca hy, swa we ær cwædon, mid ealdum rysle, lege to þære wunde."
[069000 (77.2)],    Sona heo þa wunde geopenað & afeormað.
[069100 (77.3)],"    Wið fotadle genim þas ilcan wyrte, cnuca mid rysle, lege to þam fotum."
[069200 (77.3)],    Hyt geliþegað þæt sar.
[069300 (77.3)],    Eac hit fremað mycelum wið þæra sina sare.
[069400 (77.4)],"    Wiþ lendena sare genim þas ylcan wyrte, cnuca mid sealte þam gemete ðe þu clyþan wyrce, lege to ðam lendenum."
[069500 (77.4)],    Þam gelice hyt fremað eac wið þæra fota sare.
[069600 (78.0)],    Fernffelix.
[069700 (78.1)],"    Wið wunda genim þysse wyrte wyrttruman þe manfilicem& oðrum naman fearn nemneþ gecnucudne, lege to þære wunde, & æþelferþincgwyrte twegea trymessa gewæge syle drincan on wine."
[069800 (78.2)],"    Wið þæt geong man healyde sy genim þas ylcan wyrte þær heo on becenan treowes wyrttruman gewexen sy, cnuca mid rysle & gedec anne clað þærmid & gewrið to ðam sare swa þæt he þa hwyle upweard sy gewend."
[069900 (78.2)],    Þy fiftan dæge he bið gehæled.
[070000 (79.0)],    Cwicegramen.
[070100 (79.1)],"    Wið miltan sare genym þysse wyrte leaf þe man gramen & oðrum naman cwice nemneð & geseoð hy, smyre þonne anne clað þærmid, lege to þære miltan."
[070200 (79.1)],    Þu ongytest fremfulnysse þærof.
[070300 (80.0)],    Glædenegladiolus.
[070400 (80.1)],"    Wið blædran sare & wið þæt man gemigan ne mæge genim þysse wyrte wyrttruman utewearde ðe mangladiolum& oþrum naman glædene nemneþ, drige hyne þonne & cnuca & gemengc ðærto twegean scenceas wines & þry wæteres, syle drincan."
[070500 (80.2)],"    Wið miltan sare genim þas <ilcan> wyrtegladiolumþonne heo geong sy, drige hy & cnuca to swyþe smalan duste, syle þicgean on liþum wine."
[070600 (80.2)],    Hyt is gelyfed þæt hit wundorlice þa miltan gehæleþ.
[070700 (80.3)],    Wiþ innoþes sare & þæra breosta genim þysse sylfan wyrte bergean gecnucude & on gætenre meolce oððe gyt selre on wine gewlehte syle drincan.
[070800 (80.3)],    Þæt sar geswiceþ.
[070900 (81.0)],    Boðenrosmarinum.
[071000 (81.0)],    Ðeos wyrt þe manrosmarim& oðrum naman boþen nemneþ byþ cenned on sandigum landum & on wyrtbeddum.
[071100 (81.1)],"    Wið toþece genim þysse wyrte wyrtwalan þe werosmarimnemdun, syle etan."
[071200 (81.1)],    Butan yldincge he genimð þæra toða sar & healde þæt wos on his muþe.
[071300 (81.1)],    Sona hyt gehælþ þa teð.
[071400 (81.2)],"    Wið adligende genim þas wyrterosmarinum, cnuca mid ele, smyre ðone adligendan."
[071500 (81.2)],    Wundorlice þu hine gehælest.
[071600 (81.3)],"    Wið gicþan genim þas ylcan wyrte, gecnuca hy & gemengc hyre wos wið eald win & wið wearm wæter, syle drincan þry dagas."
[071700 (81.4)],"    Wið liferseocnysse & þæs innoðes genim þysse sylfan wyrte sumne gripan, scearfla on wæter & gemencg þærto nardis twa handfulla & rudan sumne stelan, seoð tosomne on wætere, syle drincan."
[071800 (81.4)],    He bið hal.
[071900 (81.5)],"    Wið niwe wunda genim þas ylcan wyrte þe werosmarimnemdun, cnuca mid rysle, lege to þam wundum."
[072000 (82.0)],    Feldmorupastinaca siluatica.
[072100 (82.0)],    Þeos wyrt þe manpastinace siluatice& oðrum naman feldmoru nemneþ bið cenned on sandigum stowum & on beorgum.
[072200 (82.1)],"    Wið þæt wifmen earfuðlice cennen genim þas wyrte þe wepastinacam siluaticamnemdun, seoð on wætere, syle þonne þæt se man hyne þærmid beðige."
[072300 (82.1)],    He bið gehæled.
[072400 (82.2)],"    Wið wifa afeormungæ genim þas ylcan wyrtepastinacam, seoð on wætere & þonne heo gesoden beo mengc hy wel & syle drincan."
[072500 (82.2)],    Hy beoð afeormude.
[072600 (83.0)],    Dolhruneperdicalis.
[072700 (83.0)],    Ðeos wyrt þe manperdicalis& oðrum naman dolhrune nemneð byþ cened wið wegas & wið weallas & on beorgum.
[072800 (83.1)],"    Wið fotadle & wið cancor genim þas wyrte þe weperdicalisnemdun, seoð on wætere, beþe þonne þa fet & þa cnewu, cnuca syððan þa wyrte mid rysle, do on ænne clað & lege to þam fotum & to þam cneowum."
[072900 (83.1)],    Þu hy wel gehælst.
[073000 (84.0)],    Cedelcmercurialis.
[073100 (84.1)],"    Wið þæs innoðes heardnysse genim þas wyrte þe manmercurialis& oðrum naman cedelc nemneð on wætere gegnidene, syle þam ðolegendum."
[073200 (84.1)],    Sona heo ða heardnysse ut atyhð & ðone magan afeormað.
[073300 (84.1)],    Þam gelice þæt sæd fremað.
[073400 (84.2)],"    Wið eagena sar & geswel genim ðysse sylfan wyrte leaf gecnucude on ealdum wine, lege to þam sare."
[073500 (84.3)],"    Gif wæter on earan swiðe gesigen sy genim þysse ylcan wyrte seaw wlæc, drype on þæt eare."
[073600 (84.3)],    Sona hyt toflyð.
[073700 (85.0)],    Eforfearnradiola.
[073800 (85.0)],    Ðeos wyrt þe manradiolum& oðrum naman eforfearn nemneð ys gelic fearne & heo byð cenned on stanigum stowum & on ealdum husstedum.
[073900 (85.0)],"    & heo hæfð on æghwylcum leafe twa endebyrdnyssa fægerra pricena, & þa scinað swa gold."
[074000 (85.1)],"    Wið heafodece genim þas wyrte þe weradiolumnemdun swiðe clæne afeormude, seoð on ecede þearle, <smyre> þonne þæt heafud <þærmid>."
[074100 (85.1)],    Hyt geliðegað þæt sar.
[074200 (86.0)],    Wuduceruillespurgia agrestis.
[074300 (86.1)],"    Wið blædran sare oððe geswelle genim þysse wyrte wyrttruman þe mansparagiagrestis& oðrum naman wuducerfilla nemneð, seoð on wætere to feorðan dæle, drince ðonne fæstende seofan dagas."
[074400 (86.1)],    & he manegum dagum bæþes bruce & na on caldum wætere cume ne he cealdne wætan ne þicge.
[074500 (86.1)],    Wundorlice he hæle ongyt.
[074600 (86.2)],"    Wið toðece genim þysse sylfan wyrte seaw þe wesparaginemdun, syle supan, & healde hyt swa on hys muðe."
[074700 (86.3)],"    Wið æddrena sare genim þysse ylcan wyrte wyrtwalan gecnucude on wine, syle drincan."
[074800 (86.3)],    Hyt fremað.
[074900 (86.4)],"    Gyf hwylc yfeldæde man þurh ænigne æfþancan oþerne begaleþ genim þysse sylfan wyrte wyrttruman gedrigide, syle þicgean mid wyllewætere & besprengc hyne mid þam wætere, he bið unbunden."
[075000 (87.0)],    Sauinesauina.
[075100 (87.1)],"    Wið þa cynelican adle þe manaurignemnemneð, þæt ys on ure geþeode þæra syna getoh & fota geswel."
[075200 (87.1)],"    Genim þas wyrte þe mansabinam& oðrum naman wel þam gelice sauinam hateþ, syle drincan mid hunige."
[075300 (87.1)],    Heo tofeneþ þæt sar.
[075400 (87.1)],    Þæt sylfe heo deþ mid wine gecnucud.
[075500 (87.2)],"    Wiþ heafodece genim þas ylcan wyrtesabinameornlice gecnucude mid ecede & mid ele gemencgede, smyra þonne þæt heafud & þa þunwonga."
[075600 (87.2)],    Healice hyt fremað.
[075700 (87.3)],"    Wiþ deadspringas genim þas wyrtesabinammid hunige gecnucude, smyre þonne þæt sar."
[075800 (88.0)],    Hundes heafodcanis capud.
[075900 (88.1)],"    Wið eagena sar & geswel genim þysse wyrte wyrtwalan þe mancanis caput& on ure geþeode hundes heafod hatað, seoð on wætere, & syþþan mid þam wætere þa eagan gebeþa, hrædlice hyt þæt sar geliþigað."
[076000 (89.0)],    Bremelherba erusti.
[076100 (89.1)],"    Wið earena sar genim þas wyrte þe manerusti& oþrum naman bremel nemneð, swa mearwe, gecnuca, nim þonne þæt wos gewleht, drype on þæt eare."
[076200 (89.1)],    Hyt þæt gewanað & gewislice gehæleþ.
[076300 (89.2)],"    Wið wifes flewsan genim þysse ylcan wyrte croppas swa mearwe, & þæra syn þriwa seofeone, seoð on wætere to þriddan dæle, syle drincan fæstende þry dagas swa þæt ðu þeah æghwylce dæg þone drenc niwie."
[076400 (89.3)],"    Wið heortece genim þysse ylcan wyrte leaf gecnucude þurh hy sylfe, lege ofer þone wynstran tit."
[076500 (89.3)],    Þæt sar tofærð.
[076600 (89.4)],"    Wið niwe wunda genim þysse sylfan wyrte blostman, lege to ðam wundum."
[076700 (89.4)],    Butan ælcre yldincge & frecenysse hy þa wunda gehælað.
[076800 (89.5)],"    Wiþ liþa sare genim þysse ylcan wyrte sumne dæl, seoð on wine to þriddan dæle, & of þam wine syn þonne þa lyþu gebeðede."
[076900 (89.5)],    Ealle þæra liða untrumnysse hyt geliðigaþ.
[077000 (89.6)],"    Wið næddran slite genim þysse ilcan wyrte leaf þe weerustinemdun swa niwe gecnucude, lege to ðam sare."
[077100 (90.0)],    Gearwemillifolium.
[077200 (90.1)],"    Ðas wyrte þe man <millefolium> & on ure geþeode gearwe nemneþ, ys sæd þæt Achilles se ealdorman hy findan scolde, & he mid þysse sylfan wyrte gehælde þa þe mid iserne geslegene & gewundude wæran."
[077300 (90.1)],    Eac heo of sumum mannum for þy genemned ys achylleos.
[077400 (90.1)],    Mid þære wyrte ys sæd þæt he eac sumne man gehælan sceolde þam wæs Thelephon nama.
[077500 (90.2)],"    Wið toðece genim þysse wyrte wyrtwalan ðe wemillefoliumnemdun, syle etan fæstendum."
[077600 (90.3)],"    Wiþ wunda þe mid iserne syn geworhte genim þas ylcan wyrte mid rysle gecnucude, lege to þam wundum."
[077700 (90.3)],    Heo þa wunda afeormaþ & gehæleð.
[077800 (90.4)],"    Wiþ geswell genim þas ylcan wyrtemillefoliummid buteran gecnucude, lege to þam geswelle."
[077900 (90.5)],"    Wið þæt hwylc man earfoðlice gemigan mæge genim þysse ylcan wyrte wos mid ecede, syle drincan."
[078000 (90.5)],    Wundurlice heo hæleþ.
[078100 (90.6)],"    Gif wund on men acolod sy genim þonne ða sylfan wyrtemillefolium& gnid swyþe smale & mengc wið buteran, lege ðonne on ða wunda."
[078200 (90.6)],    Heo cwicaþ sona & wearmað.
[078300 (90.7)],"    Gif men þæt heafod berste oððe uncuð swyle on gesitte nime þysse ylcan wyrte wyrtwalan, binde on þone swyran."
[078400 (90.7)],    Ðonne cymeð hym þæt to godre freme.
[078500 (90.8)],"    Eft wið þam ylcan genim þas ylcan wyrte, wyrc to duste, do on ða wunde."
[078600 (90.8)],    Þonne byþ heo sona hatigende.
[078700 (90.9)],"    Gyf hwylcum men ædran aheardode syn oððe his mete gemyltan nelle nym þysse ylcan wyrte seaw, mengc ðonne win & wæter & hunig & þæt seaw eall tosomne."
[078800 (90.9)],"    Syle hyt him ðonne wearm drincan, ðonne byþ him sona bet."
[078900 (90.10)],"    Eft wið þæra ðearma ece & wið ealles þæs innoðes nim þas ylcan wyrte, dryg hy þonne & gegnid to duste swyþe smale, do ðonne þæs dustes fif cuculeras fulle & ðreo full godes wines, syle hym ðonne drincan þæt."
[079000 (90.10)],    Ðonne deah hyt him wið swa hwylcum earfoðum swa him on innan bið.
[079100 (90.11)],"    Gyf ðonne æfter ðam men sy sogoþa getenge oððe hwylc innan gundbryne genim ðonne þysse wyrte wyrtwalan & gecnuca swyþe wel; do ðonne on swyþe god beor, syle hyt him þonne wlacu supan."
[079200 (90.11)],    Ðonne wene ic þæt hyt him wel fremie ge wið sogoðan ge wið æghwylcum incundum earfoðnyssum.
[079300 (90.12)],"    Wið heafodece genim þas ylcan wyrte, wyrc clyþan þærof, lege ðonne on þæt heafod."
[079400 (90.12)],    Ðonne genimð hyt sona þæt sar onweg.
[079500 (90.13)],"    Wiþ þan næddercynne ðe manspalangiushateð genim þysse ylcan wyrte twigo & þa leaf, seoð on wine, gnid ðonne swiþe smale & lege on wunde gyf heo tosomne hleapan wolde, & þonne æfter þam genim ða wyrte & hunig, mengc tosomne, smyre þa wunde ðærmid."
[079600 (90.13)],    Þonne hatað heo sona.
[079700 (90.14)],"    Wið næddran slite, gyf hwylc man hyne begyrdeþ mid þysse wyrte & hy on wege mid him bereþ, he bið gescylded fram æghwylcum næddercynne."
[079800 (90.15)],"    Wið wedehundes slite genim ðas ylcan wyrte, gnid, & hwæten corn lege on þa wunde."
[079900 (90.15)],    Ðonne halað heo sona.
[080000 (90.16)],"    Eft wið nædran slite, gyf seo wund forþunden sy, genim þysse sylfan wyrte telgran, seoð on wætere, gnid þonne swyþe smale, gesodene lege þonne on ða wunde."
[080100 (90.16)],"    Ðonne þæt dolh open sy genim þa ylcan wyrte unsodene, gnid swyþe smale, mengc wið hunig, lacna þonne þa wunde þærmid."
[080200 (90.16)],    Ðonne byð heo sona hal.
[080300 (91.0)],    Ruderuta.
[080400 (91.1)],"    Gif blod of nosum flowe genim ðas wyrte þe manrutam& þam gelice oðrum naman rudan nemneþ, do gelomlice on þa næsðyrlu."
[080500 (91.1)],    Wundorlice heo þæt blod of ðæm næsðyrlun gewrið.
[080600 (91.2)],"    Wið toðundenysse genim þas ylcan wyrterutam, syle hy dælmelum swa grene etan oððe on drince þicgean."
[080700 (91.3)],"    Wið þæs magan sare genim þysse ylcan wyrte sæd & swefel & eced, syle þicgean fæstendum."
[080800 (91.4)],"    Wið eagena sare & geswel genim þas ylcan <wyrte> rutan wel gecnucude , lege to ðam sare, eac se wyrttruma gecnucud & ðærmid gesmyred."
[080900 (91.4)],    Þæt sar hyt wel gebet.
[081000 (91.5)],"    Wið þa adle ðe manlitargumhateð, þæt ys on ure geþeode ofergytulnys cweden, genim þas ylcan wyrterutammid ecede gewesede, begeot þonne ðæne andwlatan ðærmid."
[081100 (91.6)],"    Wiþ eagena dymnysse genim ðysse sylfan wyrte leaf, syle etan fæstendum & syle hy drincan on wine."
[081200 (91.7)],"    Wið heafodece genim ðas ylcan wyrte, syle drincan on wine, cnuca eft þas sylfan wyrte."
[081300 (91.7)],"    & wring þæt wos on eced, smyre ðonne þæt heafod þærmid."
[081400 (91.7)],    Eac þeos wyrt fremað wið deadspringas.
[081500 (92.0)],<Mentastrum><horsminte>mentastrus.
[081600 (92.1)],"    Wið earena sare genim þysse wyrte wos þe manmentastrum& oðrum naman <hateþ> mid strangon wine gemencged, do on þæt eare."
[081700 (92.1)],    Þeah ðær beon wyrmas on acennede hi þurh ðis sceolon beon acwealde.
[081800 (92.2)],"    Wið hreoflan genim þysse ylcan wyrte leaf, syle etan."
[081900 (92.2)],    Gewislice he bið gehæled.
[082000 (93.0)],    Wælwyrt <oððe> ellenwyrtebulus.
[082100 (93.1)],"    Wið þæt stanas on blædran wexen genim þas wyrte þe manebulum& oðrum naman ellenwyrte nemneþ & eac sume men wealwyrt hatað, gecnuca hy þonne swa mearwe mid hyre leafum, syle drincan on wine."
[082200 (93.1)],    Heo ut anydeþ ða untrumnysse.
[082300 (93.2)],"    Wið næddran slite genim þas ylcan wyrte þe weebulumnemdun, & ær þam ðe þu hy forceorfe heald hy on þinre handa & cweð þriwa nigon siþan:omnes malas bestias canto, þæt ys þonne on ure geþeode, besing & ofercum ealle yfele wilddeor."
[082400 (93.2)],    Forceorf hy ðonne mid swyþe scearpon sexe on þry dælas.
[082500 (93.2)],"    & þa hwile þe þu ðis do þenc be þam men þe þu ðærmid þencst to gelacnienne, & þonne þu þanon wende ne beseoh þu þe na."
[082600 (93.2)],"    Nim ðonne þa wyrte & cnuca hy, lege to þam slite."
[082700 (93.2)],    Sona he bið hal.
[082800 (93.3)],"    Wiþ wæterseocnysse genim þysse ylcan wyrte wyrtwalan gecnucude, wring þonne þærof swa þæt þu hæbbe þærof feower scenceas & wines healfne sester, syle drincan <æne> on dæg."
[082900 (93.3)],    Hyt fremað myclum þam wæterseocan.
[083000 (93.3)],    Eac hyt bynnan healfon geare ealne þone wætan ut atyhþ.
[083100 (94.0)],    Dweorgedweoslepollegion.
[083200 (94.0)],    Ðeos wyrt þe manpollegium& oþrum naman dreorgedwosle nemneþ hæfð mid hyre manega læcedomas þeah hy fela manna ne cunne.
[083300 (94.0)],"    Þonne ys þeos wyrt twegea cynna, þæt is wer & wif."
[083400 (94.0)],    Se wer hafaþ hwite blostman & þæt wif hafaþ reade oþþe brune.
[083500 (94.0)],    Æghwæþer ys nytlic & wundorlic & hi on him habbaþ wundorlice mihte.
[083600 (94.0)],    Mid þam mæstan bleo hy blowaþ ðonne nealice oþre wyrta scrincaþ & weorniað.
[083700 (94.1)],"    Wiþ ðæs innoþes sare genim þas ylcan wyrtepollegium& cymen, cnuca tosomne mid wætere & lege to þam nafolan."
[083800 (94.1)],    Sona he bið gehæled.
[083900 (94.2)],"    Eft wið þæs magan sare genim þas sylfan wyrtepollegium, cnuca hy & mid wætere gewæsc, syle drincan on ecede."
[084000 (94.2)],    Hyt þone wlættan þæs magan wel geliþigaþ.
[084100 (94.3)],"    Wið gicþan þæra gesceapa genim þas ylcan wyrte, seoð on weallendon wætere, let þonne colian swa oðþæt hyt man drincan mæge, & hyt þonne drince ."
[084200 (94.3)],    Hyt geliþegaþ þone gicþan.
[084300 (94.4)],"    Eft wið þæs innoðes sare þeos sylfe wyrt fremaþ wel geetan & to þam nafolan gewriþen, swa þæt heo fram þam nafolan feallan ne mæge."
[084400 (94.4)],    Sona heo þæt sar tofereþ.
[084500 (94.5)],"    Wið þam fefore þe þy ðryddan dæge on man becymeþ genim þysse ylcan wyrte twigu, befeald on wulle, ster hyne þærmid toforan þam timan þe se fefor hym to wylle."
[084600 (94.5)],    & gyf hwa hys heafod mid þysse wyrte onbutan bewindeþ heo þæt sar þæs heafodes geliðigaþ.
[084700 (94.6)],"    Gyf deadboren cyld sy on wifes innoðe genim þysse ylcan wyrte þry cyþas, & þa syn niwe swa hy swyþost stincen, cnuca on ealdon wine, syle drincan."
[084800 (94.7)],"    Gyf hwa on scipe wlættan þolige genime þas ylcan wyrtepolleian& <wermod>, cnucie tosomne mid ele & mid ecede, smyrige hyne þærmid gelomlice ."
[084900 (94.8)],"    Wið blædran sare & wið þæt stanas þæron wexen genim þas ylcan wyrtepolleianwel gecnucude & twegen scenceas wines, gemencg tosomne, syle drincan."
[085000 (94.8)],"    Sona seo blædder to selran gehwyrfeð, & binnan feawum dagum heo þa untrumnysse gehæleþ & þa stanas þe þæron weaxeþ ut anydeð."
[085100 (94.9)],"    Gyf hwa onbutan his heortan oþþe on his breoston sar þolie, þonne ete he þas ylcan wyrtepolleium& drince hy fæstende."
[085200 (94.10)],"    Gyf hwylcum men hramma derige genim þas ylcan wyrte, twegen scenceas ecedes, drince fæstende."
[085300 (94.11)],"    Wið þæs magan toþundennysse & þæra innoþa genim þas ylcan wyrtepollegiumgecnucude & on wætere oððe on wine gewyllede, oþþe þurh hy sylfe syle þicgean."
[085400 (94.11)],    Sona byþ seo untrumnys forlæten.
[085500 (94.12)],"    <Wiþ> miltan sare genim þas ylcan wyrtepolleium, seoð on ecede, syle drincan swa wearm."
[085600 (94.13)],"    Wiþ lendena ece & wið <þæra> þeona sare genim þas ylcan wyrtepolleium& pipor, ægþres gelice mycel be gewihte, cnuca tosomne, & þonne þu on bæþe sy smyre þærmid þær hyt swyþost derige."
[085700 (95.0)],    Nepteneptamnus.
[085800 (95.0)],    Ðas wyrte mannepitamon& oþrum naman nepte nemneþ & eac Grecas hymente orinonhataþ.
[085900 (95.1)],    Neddre.
[086000 (95.1)],"    Wiþ nædran slite genim þas wyrte ðe wenepitamonnendun, cnuca mid wine, wring þonne þæt wos & syle drincan on wine, & genim eac þa leaf þysse sylfan wyrte <gecnocode>, lege to þære wunde."
[086100 (96.0)],    Cammoc.
[086200 (96.0)],    Ðas wyrte manpeucedanum& oðrum naman cammoc nemneþ.
[086300 (96.0)],    Neddre.
[086400 (96.0)],    Ðeos wyrt þe wepeucedanumnemdun mæg nædran mid hyre swæce aflian.
[086500 (96.1)],"    Wið nædran slite genim þas ylcan wyrtepeucedanum& betonican & heortes smeoruw oððe þæt mearh & eced, do tosomne, lege þonne to þære wunde."
[086600 (96.1)],    He bið gehæled.
[086700 (96.2)],"    Wið þa adle þe Grecasfrenesisnemnað, þæt is on ure geþeode gewitlest þæs modes, þæt byþ ðonne þæt heafod aweallen byþ, genim þonne þas ylcan wyrtepeucedanum, cnuca on ecede, begeot þonne þæt heafod þærmid."
[086800 (96.2)],    Hyt fremaþ healice.
[086900 (97.0)],    Sperewyrthinnula campana.
[087000 (97.1)],"    Wið blædran sare genim þas wyrte þe manhinnula campana& oþrum naman sperewyrte nemneþ & merces sæd & eorðnaflan & finules wyrtwalan, cnuca tosomne, syle þonne wlæc drincan, scearplice."
[087100 (97.1)],    Hyt fremað.
[087200 (97.2)],"    Wið toþa sare & wagunge genim þas ylcan wyrte, syle etan fæstendum."
[087300 (97.2)],    Heo þa teþ getrymeð.
[087400 (97.3)],"    Wið þæt ymb þæne nafolan syn rengwyrmas genim þas ylcan wyrtehinnulan, cnuca on wine, lege to þam innoðe."
[087500 (98.0)],    Ribbearnoglossa.
[087600 (98.0)],    Ðas wyrte þe mancynoglossam& oðrum naman ribbe nemneþ & hy eac sume menlinguam canishateþ.
[087700 (98.1)],    Nædre.
[087800 (98.1)],    Wið nædran slite þeos wyrt þe wecynoglossamnemdun wel fremað gecnucud & on wine geþiged.
[087900 (98.2)],"    Wið þam fefore ðe þy feorþan dæge on man becymeþ genim þas ylcan wyrtecynoglossam, ða þe feower leaf hæbbe, cnuca hy, syle drincan on wætere."
[088000 (98.2)],    Heo alyseþ þone man.
[088100 (98.3)],"    Wiþ ðæra earena unnytlicnysse & wið þæt man wel gehyran ne mæge genim þas ylcan wyrtecynoglossamgecnucude & on ele gewlæhte, drype on þæt eare."
[088200 (98.3)],    Wundorlice hyt hæleþ.
[088300 (99.0)],    Sundcornsaxifragia.
[088400 (99.0)],    Ðeos wyrt ðe mansaxifragam& oþrum naman sundcorn nemneð byþ cenned on dunum & on stænihtum stowum.
[088500 (99.1)],"    Wið þæt stanas on blædran wexen genim þas wyrte þe wesaxifragamnemdun, cnuca on wine, syle drincan þam þoligendan & ðam fefergendan on wearmum wætere."
[088600 (99.1)],    Swa andweard heo ys þæs þe is sæd of ðam þe his afandedon þæt heo þy ylcan dæge þa stanas forbrycð & hy ut atyhð & þone man to hys hæle gelædeþ.
[088700 (100.0)],    Eorðyfighedera terrestris.
[088800 (100.1)],"    Wið þæt stanas on blæddran wexen genim þysse wyrte þe manhederen nigran& oþrum naman eorðifig nemneþ seofon berian oððe endlufon on wætere gegnidene, syle drincan."
[088900 (100.1)],    Wundorlice heo stanas on þære blædran gegaderað & hy <tobricð> & þurh migþan ut atyhð.
[089000 (100.2)],"    Wið heafodsar genim þas ylcan wyrtehederam& rosan wos on wine gewesed, smyre þonne þa ðunwonga & þone andwlatan, þæt sar geliðigaþ."
[089100 (100.3)],"    Wið miltan sare genim þysse <ilcan> wyrte croppas, ærest þry, æt oþrum sæle fif; æt þam þryddan sæle seofone, æt þam feorþan cyrre nigon, æt þam fiftan cyrre endlufon, æt þam sixtan cyrre þreotyne, & æt þam seofoþam cyrre fiftyne, & æt þam ehteoþan cyrre seofontyne, & æt þam nigoþan cyrre nigontyne, æt þam teoþan sæle an & twentig; syle drincan dæghwamlice on wine."
[089200 (100.3)],    Gyf he þonne on fefore sy syle drincan on wearmum wætere.
[089300 (100.3)],    Mycelon he byþ gebet & gestrangod.
[089400 (100.4)],"    Wið þæra wyrma slite þe manspalangionesnemneð genim þysse sylfan wyrte seaw þæs wyrtwalan þe wehederamnemdun, syle drincan."
[089500 (100.5)],"    Eft wið þæra wunda lacnunge genim þas ylcan wyrte, seoð on wine, lege to þam wundun."
[089600 (100.6)],"    Wiþ þæt næsþyrlu yfele stincen genim þysse sylfan wyrte seaw, wel ahlytred geot on þa næsþyrlu."
[089700 (100.7)],"    Wið þæra earena unnytlicnysse & wið þæt man ne mæge well gehyran genim þysse ylcan wyrte seaw swyþe clæne mid wine, drype on þa earan."
[089800 (100.7)],    He bið gelacnud.
[089900 (100.8)],"    Wiþ þæt heafod ne ace for sunnan hætan genim þysse sylfan wyrte leaf swyþe hnesce, cnuca on ecede, smyre þonne þone andwlatan þærmid."
[090000 (100.8)],    Eac hyt fremaþ ongean ælc sar þe þam heafode dereþ.
[090100 (101.0)],    Organeserpillum.
[090200 (101.1)],"    Wið þæs heafodes sare genim þysse wyrte seaw þe manserpillum& oþrum naman organe nemneþ & ele & gebærned sealt, to swyþe smalan duste gebryt gemengc ealle tosomne, smyre þæt heafod þærmid."
[090300 (101.1)],    Hyt byþ hal.
[090400 (101.2)],"    Eft wið heafodece genim þas ylcan wyrteserpillumgesodene, cnuca on ecede, smyre þærmid þa ðunwonga & þone andwlatan."
[090500 (101.3)],"    Gif hwa forbærned sy genim þas ylcan wyrteserpillum& æscþrote anne wrid & anre yntsan gewihte geswyrfes of seolfre & rosan þreora yntsena gewihte, gepuna þonne eall tosomne on anum mortere, do þonne ðærto wex & healfes pundes gewihte beran smeruwes & heortenes, seoð ealle tosomne, <feorma> hyt & lege to þam bærnette."
[090600 (102.0)],    Wermodabsynthius.
[090700 (102.0)],    Ðeos wyrt þe manabsinthium& oþrum naman wermod nemneð byþ cenned on beganum stowum & on dunum & on stænihtum stowum.
[090800 (102.1)],"    Wið þæt man læla & oðre sar of lichaman gedo genim þas wyrteabsinthium, seoð on wætere, do þonne on anne clað, lege to þam sare."
[090900 (102.1)],"    Gyf þonne se lichoma mearu sy, seoð on hunige, lege to þam sare."
[091000 (102.2)],"    Wið þæt rengwyrmas ymbe þone nafolan derigen genim þas ylcan wyrteabsinthium& harehunan & elechtran, ealra gelice mycel, seoð on geswettum wætere oþþe on wine, lege tuwa oððe þriwa to þam nafolan."
[091100 (102.2)],    Hyt cwelþ þa wyrmas.
[091200 (103.0)],    Saluiesaluia.
[091300 (103.1)],"    Wið gicþan þæra <gescapa> genim þas wyrte ðe mansaluiannemneð , seoð on wætere, & mid þam wætere smyre þa gesceapu."
[091400 (103.2)],"    Eft wið gicþan þæs setles genim þas ylcan wyrte salfian, seoð on wætere, & mid ðam wætere beþa þæt setl."
[091500 (103.2)],    Hyt geliðigað ðone gicþan healice.
[091600 (104.0)],    Celendrecoliandrum.
[091700 (104.1)],"    Wið þæt rengwyrmas ymb ðone nafolan wexen genim þas wyrte þe mancoliandrum& oðrum naman þam gelice cellendre nemneð, seoð on ele to þryddan dæle, do to þam sare & eac to ðam heafode."
[091800 (104.2)],"    Wið þæt wif hrædlice cennan mæge genim þysse ylcan coliandran sæd, endlufon corn oððe þreottyne, cnyte mid anum ðræde on anum clænan linenan claþe, nime ðonne an man þe sy mægðhades man, cnapa oþþe mægden, & healde æt þam wynstran þeo neah þam gewealde."
[091900 (104.2)],"    & sona swa eall seo geeacnung gedon beo, do sona þone læcedom aweg, þy læs þæs innoðes dæl þæræfter filige."
[092000 (105.0)],    <Porclaca>.
[092100 (105.1)],"    Wið swiðlicne flewsan þæs sædes fremað wel þeos wyrt þe manporclaca& oðrum naman <nemneþ>, ægþer ge þurh hy sylfe geþiged ge eac mid oþrum drenceon."
[092200 (106.0)],    Cearfillecerefolium.
[092300 (106.1)],"    Wið þæs magan sare genim þysse wyrte þe mancerefolium& oþrum naman þam gelice cerfille nemneþ ðry croppas swa grene & dweorgedwoslan, cnuca on anum trywenan mortere, & anne cuculere fulne ameredes huniges & grene popig, wyll tosomne, syle ðicgean."
[092400 (106.1)],    Hyt þone magan hrædlice gestrangaþ.
[092500 (107.0)],    Brocmintesisimbrium.
[092600 (107.1)],"    Wið þære blæddran sare & wið þæt man gemigan ne mæge genim þysse wyrte wos þe mansisimbrium& oþrum naman brocminte nemneþ, syle þam þoligendan on wearmum wætere ðicgean gyf he feforgende sy, gyf he þonne ne sy syle him on wine drincan."
[092700 (107.1)],    Ðu hine gelacnust wundorlice.
[092800 (108.0)],Olisatra.
[092900 (108.1)],"    Eft wið þære blædran sare & wið þæt man gemigan ne mæge genim þas wyrte þe manolisatrum& oþrum naman <nemneþ>, cnuca on gewylledan wine, syle drincan."
[093000 (108.1)],    Heo ðone migðan mihtelice gebet.
[093100 (109.0)],    Lilielilium.
[093200 (109.0)],    Ðas wyrt þe manerinion& oðrum namanliliumnemneþ.
[093300 (109.1)],"    Wið nædran slite genim þas wyrte þe weliliumnemdun & bulbum þa wyrte ða man eac oþrum naman halswyrt hateþ, cnuca tosomne, syle drincan."
[093400 (109.1)],"    Nim þonne bulbum þa wyrte gecnucude, lege to þam slite."
[093500 (109.1)],    He byð gehæled.
[093600 (109.2)],"    Wið geswel genim lilian leaf gecnucude, lege to þam geswelle."
[093700 (109.2)],    Scearplice hyt hæleþ & þæt geswel geliðigaþ.
[093800 (110.0)],    Lacteridatitimallus calatites.
[093900 (110.0)],    Ðeos wyrt þe mantitymallos calatites& oþrum namanlacteridamnemneð bið cenned on watum stowum & on ofrum.
[094000 (110.1)],"    Wið þæra innoða sare genim þysse wyrte wridtitymalli, cnuca on wine swa þæt þæs wines syn twegen scenceas, do þonne of þære wyrte þæs woses þærto twegen cuculeras fulle, drince ðonne fæstende."
[094100 (110.1)],    He byþ gehæled.
[094200 (110.2)],"    Wið weartan genim þysse ylcan wyrte meolc & clufþungan wos, do to þære weartan."
[094300 (110.2)],    Þy þriddan dæge hyt þa weartan gehæleþ.
[094400 (110.3)],"    Wið hreoflan genim ðysse sylfan wyrte croppas mid tyrwan gesodene, smyre þærmid."
[094500 (111.0)],    Wuduþistelcarduum siluaticum.
[094600 (111.0)],    Ðeos wyrt ðe mancarduum sylfaticum& oþrum naman wuduðistel nemneð bið cænned on mædum & wið wegas.
[094700 (111.1)],"    Wið þæs magan sare genim þysse wyrte þe wecarduum siluaticumnemdun ðone crop ufeweardne swa mearune & swa grenne, syle þicgean on geswetton ecede."
[094800 (111.1)],    Hyt geliðigað þa sarnysse.
[094900 (111.2)],"    Wiþ þæt ðu nane yfele geancymas ðe ne ondræde genim þas ylcan wyrtecarduum silfaticumon ærnemergen þonne seo sunne ærest up gange, & þæt sy þonne se mona sy in Capricornu, & heald hy mid þe."
[095000 (111.2)],    Swa lange swa ðu hy mid þe byrst nanwiht yfeles þe ongean cymeð.
[095100 (112.0)],Lapinum montanum.
[095200 (112.0)],    Ðeos wyrt þe manlupinum montanum& oþrum naman <nemneþ> byþ cenned wið hegas & on sandigum stowum.
[095300 (112.1)],"    Wið þæt wyrmas ymb ðone nafolan derigen genim þas wyrtelupinum montanumgecnucude, syle drincan on ecede anne scenc fulne."
[095400 (112.1)],    Butan yldingce heo ða wyrmas ut awyrpeð.
[095500 (112.2)],"    Gyf þonne cildun þæt sylfe derige genim ðas ylcan wyrtelupinum& wermod, cnuca tosomne, lege to ða m nafolan."
[095600 (113.0)],    Gyðcornlactirida.
[095700 (113.0)],    Þeos wyrt þe manlactyridem& oþrum naman giðcorn nemneð byð cenned on beganum stowum & on sandigum.
[095800 (113.1)],"    Wið þæs innoþes heardnysse genim þysse wyrte sæd, þæt syndon ða corn, wel afeormude, syle drincan on wearmum wætere."
[095900 (113.1)],    Sona hyt þone innoð astyreþ.
[096000 (114.0)],    Lactucalactuca leporina.
[096100 (114.0)],    Ðeos wyrt þe manlactucam leporinam& oþrum naman þam gelicelactucamnemneþ bið cenned on beganum stowum & on sandigum.
[096200 (114.0)],"    Be ðysse wyrte ys sæd þæt se hara, ðonne he on sumura for swiðlicre hætan geteorud byþ, mid þysse wyrte hyne sylfne gelacnað; for þy heo yslactuca leporinamgenemned."
[096300 (114.1)],"    Wið feforgende genim þas wyrtelactucam leporinam, lege him nytendum under his pyle."
[096400 (114.1)],    He byþ gehæled.
[096500 (115.0)],    Hwerhwettecucumeris siluatica.
[096600 (115.0)],    Ðeos wyrt þe mancucumerem siluaticum& oþrum naman hwerhwette nemneþ byþ cenned neah sæ & on hatum stowum.
[096700 (115.1)],"    Wið þæra sina sare & wið fotadle genim wyrtwalan þysse wyrte þe wecucumerem silfaticumnemdun, seoð on ele to þriddan dæle, smyre þærmid."
[096800 (115.2)],"    Gif cild misboren sy genim ðysse ylcan wyrte wyrttruman to þriddan dæle gesodenne, þweah ðonne þæt cild þærmid."
[096900 (115.2)],"    & gyf hwa þysse wyrte wæstm fæstende þygeð hyt him becymð to frecnysse, for ði gehwa hine forhæbbe þæt he hi na fæstende ete."
[097000 (116.0)],    Henepid est canuere.
[097100 (116.0)],    Ðeos wyrt þe mancannane silfatica& oþrum naman henep nemneþ byþ cenned on wiþerrædum stowum wið wegas & hegas.
[097200 (116.1)],"    Wið þæra breosta sare genim þas wyrtecannauem siluaticamgecnucude mid rysle, lege to þam breostan ."
[097300 (116.1)],    Heo tofereþ þæt geswel & gyf þær hwylc gegaderung biþ heo þa afeormaþ.
[097400 (116.2)],"    Wið cile bærnettes genim þysse ylcan wyrte wæstm mid netelan sæde gecnucudne, & mid ecede gewesed, lege to þam sare."
[097500 (117.0)],    Ruderuta montana.
[097600 (117.0)],    Ðeos wyrt þe manrutam montanam& oþrum naman þam gelice rudan nemneþ byþ cenned on dunum & on unbeganum stowum.
[097700 (117.1)],"    Wið eagena dymnysse & wið yfele dolh genim þysse wyrte leaf þe werutam montanamnendun on ealdum wine gesodene, do þonne on an glæsen fæt, smyre syþþan þærmid."
[097800 (117.2)],"    Wiþ ðæra breosta sare genim þas ylcan wyrterutam siluaticam, cnuca on trywenan fæte, nim þonne swa mycel swa ðu mid ðrim fingron gegripan mæge, do on an fæt & þærto anne scenc wines & twegen wæteres, syle drincan , gereste hyne þonne sume hwile."
[097900 (117.2)],    Sona he byð hæl.
[098000 (117.3)],"    Wið lifersare genim þysse ylcan wyrte anne gripan & oþerne healfne sester wæteres & ealswa mycel huniges, wyll tosomne, syle drincan þry dagas, ma gyf him þearf sy."
[098100 (117.3)],    Þu hine miht gehælan.
[098200 (117.4)],"    Wið þæt man gemigan ne mæge genim þysse ylcan wyrterute siluaticenigon stelan & wæteres ðry scenceas, cnuca tosomne, & ecedes healfne sester, wyll eal tosomne, syle drincan singallice nigon dagas."
[098300 (117.4)],    He byð gehæled.
[098400 (117.5)],"    Wið þære nædran slite ðe manscorpiushateþ genim þysse ylcan wyrte sædrute siluatice, cnuca on wine, syle drincan."
[098500 (117.5)],    Hyt geliðigaþ þæt sar.
[098600 (118.0)],    Seofenleafeseptifolium.
[098700 (118.0)],"    Ðeos wyrt þe maneptafilon& oðrum namanseptifoliumnemneð, & eac sume men seofenleafe hatað, byþ cenned on beganum stowum & on sandigum landum."
[098800 (118.1)],"    Wið fotadle genim þas wyrteseptifoliumgecnucude & wið croh gemengcgede, smyre ðonne þa fet mid þam wose."
[098900 (118.1)],    Þy ðryddan dæge hyt þæt sar genimeþ.
[099000 (119.0)],    Mistelocimus.
[099100 (119.1)],"    Wið heafodece genim þas wyrte þe manocimum& oðrum naman mistel nemneþ, cnuca mid rosan wose oððe wyrtriwes oððe mid ecede, lege to þam andwlatan."
[099200 (119.2)],"    Eft wið eagena sare & geswel cnuca ðas sylfan wyrte on godum wine, smyre þa eagan þærmid."
[099300 (119.2)],    Þu hy gehælst.
[099400 (119.3)],"    Wið ædrena sare do þæt sylfe, syle drincan on rinde þæs æples þe manmalum granatumnemneþ."
[099500 (120.0)],    Merceherba apium.
[099600 (120.1)],"    Wið eagena sare & wið geswel nim ðas wyrte þe manappium& oðrum naman merce nemneþ wel gecnucude mid hlafe, lege to þam eagon."
[099700 (121.0)],    Yfighedera.
[099800 (121.0)],    Ðeos wyrt þe manhedera crysocantes& oðrum naman ifig nemneþ is gecwedencrysocantesfor ðy þe heo byrð corn golde gelice.
[099900 (121.1)],"    Wið wæterseocnysse genim þysse wyrte twentig corna, gnid on anne sester wines, & of þam wine syle drincan þry scenceas seofon dagas."
[100000 (121.1)],    Seo untrumnys ðurh þone migðan byð aidlud.
[100100 (122.0)],    Mintementa.
[100200 (122.1)],"    Wið teter & pypylgende lic genim ðysse wyrte seaw þe manmentam& þam gelice oþrum naman mintan nemneð, do þonne þærto swefel & eced, cnuca eal tosomne, smyre mid anre feþere."
[100300 (122.1)],    Sona þæt sar geliðigað.
[100400 (122.2)],"    Gyf yfele dolh oððe wunda on heafde syn genim þas ylcan wyrtementamgecnucude, lege to þam wundum ."
[100500 (122.2)],    Heo hy gehæleþ.
[100600 (123.0)],    Dileannetum.
[100700 (123.1)],"    Wið gicðan & wið sar þæra gesceapa genim þas wyrte þe mananetum& oþrum naman dyle nemneþ, bærn to duste, nim þonne þæt dust & hunig, mengc tosomne, beþa ærest þæt sar mid wætere, þweah syþþan mid wearmum wyrtrywenum wose, lege þonne þa lacnunge þærto."
[100800 (123.2)],    Gyf þonne wifmen hwæt swylces derige do hyre man fram hyre byrþþinene þone sylfan læcedom þære wyrte þe we nu her beforan cwædon.
[100900 (123.3)],"    Wið heafodece genim þysse ylcan wyrte blostman, seoð mid ele, smyre ða þunwonga & gewrið þæt heafod ."
[101000 (124.0)],    Organeoriganum.
[101100 (124.1)],    Ðeos wyrt þe manoriganum& oðrum naman þam gelice organan nemneþ is hattre gecynde & swyðlicre.
[101200 (124.1)],    & heo gebræceo ut atyhð & heo ælc yfel blod & þæne dropan gewyldeþ & heo wyþ nyrwet & liferseocum wel fremað.
[101300 (124.2)],"    Wið gebræceo genim þas ylcan wyrte organan, syle etan, þu wundrast hyre fremfulnysse."
[101400 (125.0)],    Sinfullesemperuiuus.
[101500 (125.1)],"    Wið ealle gegaderunga þæs yfelan wætan of þam lichoman genim þas wyrte þe mansemperuiuum& oðrum naman sinfulle nemneþ & rysle & hlaf & coliandran, cnuca eal tosomne þam gelice þe ðu clyþan wyrce, lege to þam sare."
[101600 (126.0)],    Finol<feniculus>.
[101700 (126.1)],"    Wið gebræceo & wyð nyrwyt genim þysse wyrte wyrttruman þe manfenuculum& oðrum naman finul nemneþ, cnuca on wine, drince fæstende nigon dagas."
[101800 (126.2)],"    Wið blædran sare genim þysse ylcan wyrte þe wefenuculumnemdun anne gripan swa grene & merces wyrttruman grenne & eorðnafolan wyrtruman grene, do on anne niwne croccan & wæteres anne sester fulne, wyl tosomne to feorðan dæle; drince þonne fæstende seofon dagas oþþe ma."
[101900 (126.2)],"    & he bæþes bruce, na swaþeah coles, ne he colne wætan þicge."
[102000 (126.2)],    Butan yldincge þære blæddran sar byð geliðigod.
[102100 (127.0)],    Liðwyrterifion.
[102200 (127.0)],"    Ðeos <wyrt> þe manerifion& oþrum naman liðwyrt nemneþ byþ cenned fyrmest in Gallia, þæt is on Franclande, on þam munte þe man Soractis hateþ."
[102300 (127.0)],    Heo hæfð merces gelicnysse & heo hafað blostman readne swylce cærse & heo hafaþ seofon wyrttruman & swa fela stelena.
[102400 (127.0)],    & heo hy sylfe tobrædeð on unbeganum stowum & na on wætum.
[102500 (127.0)],    Heo byþ ælcon timan blowende & heo hafað sæd swylce beana.
[102600 (127.1)],"    Wiþ lungenadle genim þas wyrteerifiongecnucude þam gelice þe þu clyþan wyrce, lege to þam sare."
[102700 (127.1)],    Heo hit gehæleþ.
[102800 (127.1)],"    Nim þonne þæt wos þisse sylfan wyrte, syle drincan."
[102900 (127.1)],    Þu wundrast þæs mægenes þysse wyrte.
[103000 (128.0)],    Halswyrtsinfitus albus.
[103100 (128.1)],"    Wið wifes flewsan genim þas wyrte þe mansinfitum album& oþrum naman halswyrt nemneþ, gedrige hy & cnuca to swiþe smalan duste, syle drincan on wine."
[103200 (128.1)],    Sona heo þa flewsan gewrið.
[103300 (129.0)],    Petersiliepetrosilinum.
[103400 (129.0)],"    Ðas wyrte mantriannem& oþrum namanpetroselinumnemneþ, & eac hy sume men þam gelice petersilie hateþ."
[103500 (129.1)],"    Wið næddran slite genim of ðysse wyrtepetroseliniswyþe smæl dust anes scillincges gewihte, syle drincan on wine, nim ðonne þa wyrte gecnucude, lege to þære wunde."
[103600 (129.2)],"    Wiþ ðæra sina sare genim þas ylcan wyrtepetroselinumgepunude, lege to þam sare."
[103700 (129.2)],    Heo geliþigað þæt sar þæra sina.
[103800 (130.0)],    Cawelbrassica.
[103900 (130.1)],"    Wið ealle geswel genim þysse wyrte croppas þe manbrassicam siluaticam& oðrum naman caul nemneþ, cnuca mid ealdon rysle, gemencg ðonne swylce ðu clyðan wyrce, do on anne þicne linenne clað, lege to þam sare."
[104000 (130.2)],"    Wið sidan sare genim þas ylcan wyrtebrassicam siluaticam, lege to þam sare swa gemencged swa we her beforan cwædon."
[104100 (130.3)],    Wið fotadle genim þas sylfan wyrtebrassicamon þa ylcan wisan þe we ær cwædon.
[104200 (130.3)],    & swa se læcedom yldra byþ swa he scearpnumulra & halwendra byþ.
[104300 (131.0)],    Nædderwyrtbasilisca.
[104400 (131.1)],    Ðeos wyrt þe manbasilisca& oðrum naman nædderwyrt nemneþ byþ cenned on ðam stowum þær seo nædre byþ þe man þam ylcan naman nemneðbasiliscus.
[104500 (131.1)],"    Witodlice nys heora cyn an ac hi sindon þreora cynna, an ysolocryseis, þæt is on ure geðeode gecweden þæt heo eall golde scine; ðonne is oðer cynstillatus, þæt is on ure geþeode dropfah, seo ys swylce heo gyldenum heafde sy; þæt ðridde cyn yssanguineus, þæt is blodread, eac swilce heo gylden on heafde sy."
[104600 (131.1)],    Ealle ðas cyn þeos wyrtbasiliscahæfð.
[104700 (131.1)],    Þonne gyf hwa þas wyrte mid him hafað þonne ne mæg him nan ðyssa næddercynna derian.
[104800 (131.1)],"    Seo forme næddreolocryssusis genemnederiseos, seo swa hwæt swa heo gesihð heo toblæwð & anæleþ ."
[104900 (131.1)],"    Ðonne seo oþerstillatusis soðlice gecwedencrysocefalus asterites, þeos swa hwæt swa heo gesyhð hyt forscrincð & gewiteþ."
[105000 (131.1)],"    Þonne is seo ðridde genemnedhematites&crysocefalus, swa hwæt swa ðeos gesyhð oþþe hrepeð hyt toflewð swa ðæt þær nanwiht belifeþ buton þa ban."
[105100 (131.1)],    Þonne hæfð þeos wyrtbasiliscaealle heora strengða.
[105200 (131.1)],    Gyf hwylc man þas wyrte mid him hafað wið eall næddercyn he biþ trum.
[105300 (131.1)],    Þeos wyrt ys rudan gelic & heo hæfð meolc reade swylcecelidonie& heo hæfð wolcenreade blostman.
[105400 (131.1)],"    & se þe hy niman wylle, he hyne sylfne clænsie & hy bewrite mid golde & mid seolfre & mid heortes horne & mid ylpenbane & mid bares tuxe & mid fearres horne, & mid hunige geswette wæstmas þær onbutan gelecge."
[105500 (132.0)],Mandragora mandregara.
[105600 (132.0)],    Ðeos wyrt þe manmandragoramnemneþ ys mycel & mære on gesihþe & heo ys fremful.
[105700 (132.0)],"    Ða þu scealt þyssum gemete niman, þonne þu to hyre cymst, þonne ongist þu hy be þam þe heo on nihte scineð ealswa leohtfæt."
[105800 (132.0)],"    Þonne ðu hyre heafod ærest geseo, þonne bewrit þu hy wel hraþe mid iserne þy læs heo þe ætfleo."
[105900 (132.0)],"    Hyre mægen ys swa mycel & swa mære þæt heo unclænne man, þonne he to hyre cymeþ, wel hraþe forfleon wyle."
[106000 (132.0)],"    For ðy þu hy bewrit, swa we ær cwædon, mid iserne, & swa þu scealt onbutan hy delfan swa ðu hyre mid þam iserne na æthrine; ac þu geornlice scealt mid ylpenbanenon stæfe ða eorðan delfan."
[106100 (132.0)],"    & þonne þu hyre handa & hyre fet geseo, þonne gewrið þu hy; nim þonne þæne oþerne ende & gewrið to anes hundes swyran swa þæt se hund hungrig sy."
[106200 (132.0)],    Wurp him syþþan mete toforan swa þæt he hyne <aræcan> ne mæge buton he mid him þa wyrte up abrede.
[106300 (132.0)],    Be þysse wyrte ys sæd þæt heo swa mycele mihte hæbbe þæt swa hwylc þincg swa hy up atyhð þæt hyt sona scyle þam sylfan gemete beon beswycen.
[106400 (132.0)],"    For þy sona swa þu geseo þæt heo up abroden sy & þu hyre geweald hæbbe, genim hy sona on hand swa, andwealc hi & gewring þæt wos of hyre leafon on ane glæsene ampullan."
[106500 (132.0)],"    & þonne ðe neod becume þæt þu hwylcon men þærmid helpan scyle, þonne help þu him ðyssum gemete."
[106600 (132.1)],"    Wið heafodece & wið þæt man slapan ne mæge genim þæt wos, smyre þone andwlatan; & seo wyrt swa some þam sylfan gemete þone heafodece geliðigaþ."
[106700 (132.1)],    & eac þu wundrast hu hrædlice se slæp becymeþ.
[106800 (132.2)],"    Wið þæra earena sare genim þysse ylcan wyrte wos <gemænged> mid ele þe sy of nardo, geot on ða earan."
[106900 (132.2)],    Þu wundrast hu hrædlice he byþ gehæled.
[107000 (132.3)],"    Wið fotadle, þeah ðe heo hefegust sy, genim of þære swyþran handa þysse wyrte & of þære wynstran, of ægþerre handa þreora penega gewihte, wyrc to duste, syle drincan on wine seofon dagas."
[107100 (132.3)],"    He byþ gehæled, na þæt an þæt þæt geswel geset, ac eac þæra sina togunge to hæle gelædeþ & þa sar butu wundurlice gehæleþ."
[107200 (132.4)],"    Wið gewitleaste, þæt is wið deofulseocnysse, genim of þam lichoman þysse ylcan wyrte mandragore þreora penega gewihte, syle drincan on wearmum wætere swa he eaðelicost mæge."
[107300 (132.4)],    Sona he byþ gehæled.
[107400 (132.5)],"    Eft wið sina togunge genim of ðam lichoman þysse wyrte anre ynsan gewihte, cnuca to swyþe smalan duste, gemencg mid ele, smyre þonne þa þe ðas foresprecenan untrumnysse habbað."
[107500 (132.6)],"    Gyf hwa hwylce hefige yfelnysse on his hofe geseo genime þas wyrte mandragoram onmiddan þam huse, swa mycel swa he þonne hæbbe."
[107600 (132.6)],    Ealle yfelu heo ut anydeð.
[107700 (133.0)],    Læcewyrtlycanis stefanice.
[107800 (133.1)],"    Ðeos wyrt ðe man lichanis stefanice & oðrum naman læcewyrt nemneþ hafað lange leaf & geþufe & hæwene, & hyre stela byð mid geþufum bogum, & heo hafað on ufeweardum þam stelan geoluwe blostman."
[107900 (133.1)],    Þysse wyrte sæd on wine geseald fremað wel ongean eal næddercyn & wið scorpiones stincg to ðam swyþe þæs ðe sume men secgeað þæt gyf hy man ofer þa scorpiones gelegð þæt heo him unmihtignesse & untrumnysse ongebrincge.
[108000 (134.0)],Action.
[108100 (134.0)],"    Ðeos wyrt ðe manaction& oðrum naman <nemneð> hafað gelice leaf cyrfættan, ac hy beoð maran & heardran, & heo hafað wið þone wyrttruman greatne stelan & twegea fæðma lange, & heo hafað on ufeweardon þam stelan sæd ðistele gelic, ac hyt byð smælre & read on bleo."
[108200 (134.1)],"    Wið þæt man blod & worsm gemang hræce genim þysse wyrte feower penega gewiht sædes & cyrnlu of <pintrywenum> hnutum, cnuca tosomne þam gelice þe þu anne æppel wyrce, syle þicgean þam untruman."
[108300 (134.1)],    Hyt hyne gehæleð .
[108400 (134.2)],"    Wið þæra liða sare genim þas ylcan wyrte gecnucude & to clyþan geworhte, lege to ðam sare."
[108500 (134.2)],    Heo hyt geliðigað.
[108600 (134.2)],    Eac þam sylfan gemete heo ealde wunda gehæleþ.
[108700 (135.0)],    Suþernewuda.
[108800 (135.0)],"    Ðeos wyrt þe manabrotanum& oðrum naman suðernewuda nemneþ ys twegea cynna; þonne is þæt oðer cyn greaton bogum & swyþe smælon leafon swylce heo ma fexede gesewen sy, & heo hafað blostman & sæd swyþe gehwæde, & heo is godes swæces & myceles & biterre on byrgynge."
[108900 (135.1)],"    Wyð nyrwyt & wið banece & wið þæt man earfoðlice gemigan mæge, þysse wyrte sæd wel fremað gecnucud & on wætere geðiged."
[109000 (135.2)],"    Wið sidan sare genim ðas ylcan wyrte & betonicam, cnuca tosomne, syle drincan."
[109100 (135.3)],"    Wið attru & wið nædrena slite genim ðas ylcan wyrteabrotanum, syle drincan on wine."
[109200 (135.3)],    Heo helpeð wel.
[109300 (135.3)],    Cnuca hy eac mid ele & smyre ðone lichoman þærmid.
[109400 (135.3)],    Eac heo wið þone colan fefor wel fremað.
[109500 (135.3)],    Eac þæt sæd þysse wyrte stranglice afligeþ gindstred oððe onæled.
[109600 (135.4)],    Wið þæra nædrena slite þe manspalangiones& scorpiones nemneð þeos sylfe wyrt wel fremað.
[109700 (135.5)],"    Wið eagena sare genim þas ylcan wyrteabrotanumgesodene mid ðære wyrte þe manmelacidoniam& oðrum namancodoniamhateþ, & ðonne mid hlafe gecnucude, þam gelice þe þu clyþan wyrce, lege to þam sare."
[109800 (135.5)],    Hyt byð geliðigod.
[109900 (135.5)],"    Þeos wyrt is, swa we her beforan cwædon, twegea cynna, oðer ys wif, oðer wer, & hy habbað on eallon þingon gelice mihte ongean þa ðincg ðe we her beforan sædon."
[110000 (136.0)],    Laber.
[110100 (136.0)],    Ðeos wyrt þe man<sion>& oðrum naman <laber> nemneþ byð cenned on wætum stowum.
[110200 (136.1)],"    Wið þæt stanas on blædran wexen genim ðas wyrte, syle etan oððe gesodene oððe hræwe."
[110300 (136.1)],    Heo þa stanas <þurh> migþan ut atyhð.
[110400 (136.2)],    Eac ðeos sylfe wyrt wel fremað wið utsiht & wið þæs innoþes astyrunge.
[110500 (137.0)],    <Sigilhweorfa>.
[110600 (137.0)],    Ðeos wyrt þe maneliotropus& oðrum naman sigilhweorfa nemneð byþ cenned on fættum landum & on beganum.
[110700 (137.0)],"    & heo hafað leaf neah swylce mistel, þa beoð ruge & brade, & heo hafað sæd sinewealt & þæt byð þreora cynna bleos."
[110800 (137.1)],"    Wið ealra næddercynna slitas & wið scorpiones genim þysse wyrte wyrttrumaneliotropos, syle drincan on wine, & gecnucude lege to þære wunde."
[110900 (137.1)],    Heo fremað mycelon.
[111000 (137.2)],"    Wyð þæt wyrmas ymb þone nafolan on þam innoðe derigen genim ðas ylcan wyrte & ysopan & nytrum & cærsan, cnuca tosomne ealle, syle drincan on wætere."
[111100 (137.2)],    Heo acwelleþ ða wyrmas.
[111200 (137.3)],"    Wið weartan genim þas ylcan wyrte & sealt, cnuca tosomne, lege to þam weartan."
[111300 (137.3)],    Heo hy fornimeþ.
[111400 (137.3)],    Þanon heo eacuerrucariagenemned is.
[111500 (138.0)],Speritis.
[111600 (138.0)],"    Ðeos wyrt ðe manspreritis& oðrum naman <nemneþ> hæfð gehwæde leaf & geðufe, & heo of anum wyrttruman manega bogas asendeþ & þa beoð neah ðære eorðan alede, & heo hafað geoluwe blostman; & gyf þu hy betweonan þinum fingrum gebrytest, þonne hafað heo swæc swylce myrre."
[111700 (138.1)],"    Wið þone colan fefor genim þas wyrtespreritis, seoð on ele; & to ðam timam ðe se fefor to ðam men genealæcean wylle smyre hyne þærmid."
[111800 (138.2)],"    Wyð wedehundes slite genim þas ylcan wyrte, cnuca to duste, nim ðonne anne cuculere fulne, syle drincan on wearmum wætere."
[111900 (138.2)],    He byð hal.
[112000 (138.3)],"    Wyþ miltan sare genim þysse sylfan wyrte anne godne gripan & anne sester fulne meolce, wyll tosomne, syle drincan healf on mergen <healf> on æfen þa hwyle þe him þearf sy."
[112100 (138.3)],    Seo milte byð gelacnud.
[112200 (139.0)],    Aizos.
[112300 (139.0)],    Ðeos wyrt þe manayzos minor& odrum naman <nemneþ> byð cenned on wagum & on stænigum stowum & on dunum & on ealdum byrgenum.
[112400 (139.0)],    & heo of anum wyrttruman manega gehwæde bogas asendeþ & þa beoð fulle of gehwædum leafum & langum & scearpum & fættum & wel wosigum.
[112500 (139.0)],    & þysse wyrte wyrttruma ys unnytlic.
[112600 (139.1)],"    Wið oman & wið eagena sare & wið fotadle genim ðas wyrte butan wyrttruman, cnoca mid smedman ðam gelice þe ðu cliðan wyrce, lege to þisum untrumnyssum."
[112700 (139.1)],    Hit hy geliðigað.
[112800 (139.2)],"    Wyð heafodece genim þysse ylcan wyrte wos & rosan wos, mængc tosomne, smyre þæt heafod þærmid."
[112900 (139.2)],    Þæt sar byð geliðigud.
[113000 (139.3)],"    Wyð þæra wyrma slite þe manspalangioneshateþ genim þas ylcan wyrteaizoson wine gecnucude, syle drincan."
[113100 (139.3)],    Hyt fremað nytlice.
[113200 (139.4)],    Wið utsiht & wið innoðes flewsan & wyð wyrmas þe on ðam innoþe deriað þeos sylfe wyrt wel fremað.
[113300 (139.5)],"    Eft wyð gewhylc untrumnysse þæra eagena genim þysse ylcan wyrte wos, smyra ðonne þa eagan þærmid."
[113400 (139.5)],    Nytlice hyt fremað.
[113500 (140.0)],    Tunsingwyrt.
[113600 (140.1)],"    Ðeos wyrt þe manelleborum album& oðrum naman tunsincgwyrt nemneð & eac sume men wedeberge hatað byð cenned on dunum, & heo hafað leaf leace gelice."
[113700 (140.1)],    Þysse wyrte wyrttruman man sceal niman onbutan midne sumur & eac swa some þa wyrt ealle for ðy heo is to læcedomum wel gecweme.
[113800 (140.1)],    Þæt is to lufigenne on ðysse wyrte þæt heo hafað gehwædne wyrttruman & na swa rihtne þæt he be sumum dæle gebyged ne sy.
[113900 (140.1)],"    He byð breaþ & tidre þonne he gedriged byð, & þonne he tobrocen byþ he rycþ ealswylce he smic of him asende, & he byð hwonlice bitterre on byrgincge."
[114000 (140.1)],"    Þonne beoð þa maran wyrttruman lange & hearde & swyþe bittere on byrgincge, & hy habbaþ to ðam swyþlice mihte & frecenfulle þæt hy foroft hrædlice þone man forþilmiaþ."
[114100 (140.1)],    Ðonne sceal man þysne wyrttruman swa we ær cwædon gedrigean & þa langnysse toceorfan on pysena gelicnysse.
[114200 (140.1)],    Mycel læcedom is to gehwylcum þingum þæt man ðonne þysses wyrttruman genime tyn penega gewihte.
[114300 (140.1)],"    Swaðeah ne mæg man æfre for his strengðe hyne syllan þicgean onsundrum ac mid sumum oðrum mete gemencgedne be þære swylcnysse þe seo untrumnys þonne byð, þæt is gyf seo untrumnes swa stið beo syle þicgean on beore oððe on blacan briwe."
[114400 (140.2)],    Gyf he þonne on utsihte sy syle þicgean on pysena wose oððe mid þære wyrte ðe manorizahateþ mid smedeman.
[114500 (140.2)],    Þa ealle swaþeah sceolon beon ærost on liðon beore gesodene & geliðigode.
[114600 (140.3)],"    Ðeos wyrt soðlice ealle ealde & hefige & unlacnigendlice adlu tofereþ, swa þæt he byþ gelacnud þeah he ær his hæle on tolætenesse wære."
[114700 (141.1)],"    Ðeos wyrt þe manbuoptalmon& oðrum naman <nemneþ> hafað hnescne stelan & leaf gelice finule, & heo hafað geoluwe blostman eal swylce eage, þanon heo eac þone naman onfeng."
[114800 (141.1)],    Heo byþ cenned fyrmest wið Meoniam ða ceastre.
[114900 (141.1)],    Þysse wyrte leaf gecnucude & to clyþan geworhte tolysað gehwylce yfele springas & heardnyssa.
[115000 (141.2)],"    Wyþ æwyrdlan þæs lichoman þe cymeþ of togotennysse þæs eallan genim þysse wyrte wos, syle drincan."
[115100 (141.2)],    Heo agyfð þæt gecyndelice hiw; & he byð gehywlæht swylce he of swiðe haton bæþe geode.
[115200 (142.0)],    Gorst.
[115300 (142.0)],"    Ðeos wyrt ðe mantribulus& oðrum naman gorst nemneþ is twegea cynna, oþer byþ cenned on wyrtunum, oðer ut on felda."
[115400 (142.1)],"    Wið mycelne hætan þæs lichaman genim þas wyrtetribulumgecnucude, lege þærto."
[115500 (142.2)],"    Wyð þæs muþes & þæra gomena fulnysse & forrotudnysse genim þas wyrtetribulumgesodene, cnuca mid hunige."
[115600 (142.2)],    Heo hæleþ ðone muð & þa goman.
[115700 (142.3)],"    Wiþ þæt stanas on blædran wexen genim þysse ylcan wyrte sæd swa grene gecnucud, syle drincan."
[115800 (142.3)],    Wel hyt fremað.
[115900 (142.4)],"    Wyþ næddran slite genim þysse ylcan wyrte sæd swa grene gecnucud fif penega gewihte, sile drincan."
[116000 (142.4)],"    Eac swylce nim þa wyrte mid hyre sæde gecnucude, lege to þære wunde."
[116100 (142.4)],    Heo alyseþ hyne of þære fræcenysse.
[116200 (142.5)],    Þisse sylfan wyrte sæd eac swylce on wine gedruncen is halwende ongean attres drync.
[116300 (142.6)],"    Wiþ flean genim þas ylcan wyrte mid hyre sæde gesodene, sprengc into þam huse."
[116400 (142.6)],    Heo cwelð þa flean.
[116500 (143.1)],"    Ðeos wyrt þe manconize& oðrum naman <nemneþ> ys twegea cynna, þeah þe oðer sy mare, oþer læsse, þonne hafað seo læsse smæle leaf & gehwæde & swyþe gecwemne swæc & seo oðer hafað maran leaf & fætte & hefigne swæc, & þyssa wyrta wyrttruman <syndon> unnytlice."
[116600 (143.1)],    Ac þysse wyrte stela mid þam leafum gindstred & onæled nædran afligeþ; & eac heo gecnucud & to clyþan geworht þæra nædrena slite gehæleþ.
[116700 (143.1)],"    & heo gnættas & micgeas & flean acwelleþ, & heo eac swylce ealle wunda gelacnað & heo earfoðlicnysse þæs migþan astyreþ, & heo þa cynelican adle gehæleþ, & heo on ecede geseald fylleseocum helpeþ."
[116800 (143.2)],"    Þeos wyrtconizeon wætere gesoden & sittendum wife under <geled>, heo ðone cwiþan afeormaþ."
[116900 (143.3)],"    Gyf wif cennan ne mæge nime þysse ylcan wyrte wos mid wulle, do on þa gecyndelican."
[117000 (143.3)],    Sona heo þa cennincge gefremeþ.
[117100 (143.4)],"    Wyþ ða colan feforas genim þas ylcan wyrte, seoð on ele, nim þonne þone ele, smyre þone lichaman."
[117200 (143.4)],    Ða feforas beoð fram anydde.
[117300 (143.5)],"    Wiþ heafodece þyssa wyrta genim ða læssan, wyrc to clyþan, lege to ðam sare."
[117400 (143.5)],    Heo hit geliðigaþ.
[117500 (144.0)],    Foxes glofa.
[117600 (144.1)],"    Wið oman genim þysse wyrte leaf þe mantrycnos manicos& oðrum naman foxes <glofa> nemneþ, wyrc to clyþan, lege to þam sare."
[117700 (144.1)],    Hyt geliðigaþ.
[117800 (144.2)],"    Wiþ pypelgende lic þæt Grecaserpinamnemnað, genim þas ylcan wyrte ðe wetrycnos manicosnemdun & smedeman, wyrc to clyþan, lege to þam sare."
[117900 (144.2)],    Hyt byþ gehæled.
[118000 (144.3)],"    Wið heafdes sare & wið þæs magan hætan & wið cyrnlu genim þas ylcan wyrte mid ele gecnucude, smyre þa sar."
[118100 (144.3)],    Hy toslupað.
[118200 (144.4)],"    Wiþ ðæra earena sare genim þisse sylfan wyrte seaw mid rosan seawe, drype on þæt eare."
[118300 (145.1)],"    Wið þone drigean fefor genim þas wyrte ðe manglycyridam& oðrum naman <nemneþ>, wyl on wearmum wætere, syle drincan."
[118400 (145.1)],    Hyt fremaþ nytlice.
[118500 (145.2)],    Eac swylce þeos sylfe wyrt ðæra breosta sar & þære lifre & þære blædran & þæra ædrena mid gesodenan wine gehæleþ.
[118600 (145.2)],    Eac heo þyrstendon þone þurst geliþigað.
[118700 (145.3)],    Wið leahtras ðæs muþes þysse ylcan wyrte wyrttruma geeten oððe gedruncen wel fremað & þa leahtras gehæleþ.
[118800 (145.3)],    Eac heo wunda gehæleþ ðærmid gewesede; & se wyrttruma swa same þæt sylfe gegearwað ac na swa þeah swa scearplice.
[118900 (146.1)],"    Wið þæt man gemigan ne mæge genim ðysse wyrte wyrttruman ðe manstrutium& oþrum naman <nemneþ>, syle ðicgean."
[119000 (146.1)],    He þone migðan astyreð.
[119100 (146.2)],"    Wið liferseocnysse & wið nyrwyt & wið swiðlicne hracan genim þysse wyrte to duste gecnucudre anne cuculere fulne, syle drincan on liþan beore."
[119200 (146.2)],    Hyt framað.
[119300 (146.2)],    & eac hyt þone innoð wið þæs eallan togotenysse.
[119400 (146.2)],    Gegladað & þæt yfel forð gelædeþ.
[119500 (146.3)],"    Wiþ þæt stanas on blædræn wexen genim ðas sylfan wyrtestrutium&lubasticanwyrttruman & ðære wyrte ðe mancapparishateð, cnuca tosomne, syle drincan on liðon beore."
[119600 (146.3)],    Hyt tolyseþ ða blædran & ða stanas forð gelædeþ & eac þære miltan sar hyt tolyseþ.
[119700 (146.4)],"    Wið hreoflan genim þas ylcan wyrte & meluw & eced, cnuca togædre, lege to þam hreoflan."
[119800 (146.4)],    He bið gelacnud.
[119900 (146.5)],"    Eft ðeos sylfe wyrt mid berenum meluwe on wine gesoden, ealle yfele heardnyssa & gegaderunga heo tofereþ."
[120000 (147.1)],"    Ðeos wyrt ðe isaizon& oðrum naman <gecweden>, seo is swylce heo symle cwycu sy, & heo hafað elne langne stelan on fincres greatnysse, & heo is wel wosig & heo hafað fætte leaf in fingeres lenge."
[120100 (147.1)],    Heo bið cenned on dunum & heo eac byþ hwilon on wealle geseted.
[120200 (147.1)],"    Ðeos wyrt mid meoluwe gecnucud gehæleþ mænigfealde untrumnyssa ðæs lichoman, þæt is berstende lic & forrotudnysse þæs lices & eagena sarnysse & hætan & forbærnednysse."
[120300 (147.1)],    Ealle þas þing heo gehæleþ.
[120400 (147.2)],"    Wið heafodece genim þysse ylcan wyrte wosaizonmid rosan wose gemenged, begeot þæt heafod þærmid."
[120500 (147.2)],    Hyt geliðigaþ þæt sar.
[120600 (147.3)],"    Wið þære nædran slite þe manspalangionemnemneþ genim þas ylcan wyrteaizon, syle drincan on haton wine."
[120700 (147.4)],    Eft do þæt sylfe wið utsiht & wið wyrmas on innoðe & wið swiðlicne cyle.
[120800 (147.4)],    Hyt fremað.
[120900 (148.0)],    Ellen.
[121000 (148.1)],"    Wið wæterseocnysse genim þas wyrte þe mansamsuchon& oðrum naman ellen hateþ, syle drincan gewyllede."
[121100 (148.1)],    Heo gehnæceþ ða anginnu þam wæterseocum.
[121200 (148.1)],    Eac swylce heo fremaþ wið þa unmihticnysse þæs migðan & wið þæra innoða astyrunga.
[121300 (148.2)],"    Wið springas & wið toborsten lic genim þysse ylcan wyrte leafsamsuchongedrigede & gecnucude & mid hunige gemencgede, lege to þam sare."
[121400 (148.2)],    Hyt sceal berstan & halian.
[121500 (148.3)],"    Wið scorpiones stincg genim þas ylcan wyrte & sealt & eced, cnuca tosomne & to plastre gewyrc, lege to ðam stinge."
[121600 (148.3)],    He bið gehæled.
[121700 (148.4)],"    Wið micele hætan & wið geswel ðæra eagena genim ðas sylfan wyrte mid meluwe gemencgede & to cliðan geworhte, lege to þam eagon."
[121800 (148.4)],    <Hit> bið geliþigad.
[121900 (149.0)],"    Þeos wyrt ðe manstecas& oþrum naman <nemneþ> hæfð sæd mycel, & þæt ys smæl & gehwæde, & heo sylf ys boþene gelic, buton þæt heo hafað sumon dæle maran leaf & stiðeran."
[122000 (149.1)],"    <Genim> þas wyrte gesodene, syle drincan."
[122100 (149.1)],    Heo þæra breosta sar gehæleþ.
[122200 (149.1)],    Eac hyt is gewunelic þæt hy man to manegum godum drenceon gemencge .
[122300 (150.0)],"    Ðeos wyrte ðe manthyaspis& oþrum naman <nemneþ> hafaþ smæle leaf on fingres lencge & todælede & nyþer wið þa eorþan ahyldende, & heo hafað ðynne stelan & langne & heo hafað on ufeweardum hæwene blostman, & þæt sæd byþ cenned gind ealne þone stelan."
[122400 (150.0)],    Eal ðeos wyrt is strangre gecynde & bitterre.
[122500 (150.0)],"    Ðysse wyrte wos wel gewrungen & an scenc ful gedruncen, ealle þa biternysse ðe of þam geallan cymeþ heo ðurh ða gemænelican neode & ðurh spiwðan ut anydeþ."
[122600 (150.1)],"    Ðeos sylfe wyrt, ealle þa yfelan gegaderunge þæs innoþes heo fornimeþ, & eac swylce heo wifa monoðlican astyreð."
[122700 (151.0)],Omnimorbia.
[122800 (151.0)],"    Ðeos wyrt þe manpolios& oþrum namanomnimorbianemneþ & eac sume men <hataþ> byþ cenned on dunum, & heo of anum wyrttruman manega telgran asendeþ, & heo on ufewerdum hafaþ sæd swylce croppas, & heo is hefegon swæce & hwon weredre on byrgincge."
[122900 (151.1)],"    Wið nædran slite genim þysse wyrte wospolioson wætere gesoden, syle drincan."
[123000 (151.1)],    Hyt gehæleþ ðone slite.
[123100 (151.2)],    Wið wæterseocnysse do þæt sylfe.
[123200 (151.2)],    Hyt þone innoð alyseþ.
[123300 (151.3)],"    Wið miltan sare genim þas ylcan wyrtepolios, seoð on ecede, syle drincan."
[123400 (151.3)],    Nytlice heo þone miltseocan gehæleþ.
[123500 (151.3)],"    Ðeos sylfe wyrt on huse gestred oþþe onæled nædran afligeþ, & eac swylce heo niwe wunda fornimeþ."
[123600 (152.1)],"    Ðeos wyrt þe manhypericon& oþrum namancorionnemneþ for gelicnysse cymenes, heo hafaþ leaf rudan gelice, & of anum stelan manega telgran weaxaþ, & þa reade, & heo hafaþ blostman swylce banwyrt, & heo hafað berian synewealte & hwon lange on beres mycelnysse on þam ys sæd, & þæt sweart, & on swæce swylce tyrwe."
[123700 (152.1)],    & heo bið cenned on beganum stowum.
[123800 (152.1)],    Ðeos wyrt gecnucud & gedruncen þone migþan astyreþ.
[123900 (152.1)],    & heo þa monoðlican wundorlice deþ gyf hy man ðam gecyndelican lime under gelegeþ.
[124000 (152.2)],"    Wið þone fefor þe þy feorðan dæge on man becymeþ genim þas ylcan wyrte gecnucude, syle drincan on wine."
[124100 (152.3)],"    Wið ðæra sceancena geswel & ece genim þysse ylcan wyrte sæd, syle drincan on wine."
[124200 (152.3)],    Binnan feowertigan dagon he bið gehæled.
[124300 (153.0)],    Ðeos wyrt þe manacantaleuce& oðrum naman <nemneþ> byð cenned on stænigum stowum & on dunum.
[124400 (153.0)],"    & heo hafaþ leaf swylce wulfes camb, ac hi beoþ <mearwran> & hwittran & eac geþufran, & heo hafað twegea elne lancne stelan on fingres greatnysse oððe sumon dæle maran."
[124500 (153.1)],"    Wið þæt man blode hræce & wið þæs magan sare genim ðas ylcan wyrteacantaleuce, cnuca to duste, syle drincan on wætere anne cuculere fulne."
[124600 (153.1)],    Hyt fremað wel.
[124700 (153.2)],"    Wið þæs migðan astyrunge genim þar ylcan wyrte swa wosige gecnucude, syle drincan."
[124800 (153.2)],    Heo ðone migðan forð gelædeþ.
[124900 (153.3)],"    Wið yfele læla genim þas ylcan wyrte, wyrc to clyþan, lege to þam sare."
[125000 (153.3)],    Heo hyt afyrmeþ.
[125100 (153.3)],    Þysse sylfan wyrte syde þæra toþa sar geliðigað gyf hyne man swa wearmne on þam muþe gehealdeþ.
[125200 (153.4)],"    Wið hramman genim þysse ylcan wyrte sæd gecnucud, syle drincan on wætere."
[125300 (153.4)],    Hyt helpeþ.
[125400 (153.4)],    Se sylfa drenc eac swylce ongean næddrena slite wel fremað.
[125500 (153.4)],    Eac swylce gyf mon þas wyrte on mannes swyran ahehð heo næddran aflygeþ.
[125600 (154.0)],    <Beowyrt>.
[125700 (154.0)],    Ðeos wyrt þe manacanton& oþrum naman beowyrt nemneð byþ cenned on wynsumon stowum & on wætum & eac swylce on stænigum.
[125800 (154.1)],"    Wið þæs innoþes astyrunge & þæs migþan genim þysse ylcan wyrte wyrttruman gedrigedne & to duste gecnucudne, syle drincan on wearmum wætere."
[125900 (154.2)],    Wiþ lungenadle & wið gehwylce yfelu þe on þam innoðe dereþ ðeos sylfe wyrt wel fremað geþiged þam gelice þe we herbeforan cwædon.
[126000 (155.0)],    Cymen.
[126100 (155.1)],"    Wyð þæs magan sare genim þysse wyrte sæd þe manquimminon& oþrum naman cymen nemneþ on ele gesodene & mid syfeðon gemencged & swa togædere gewylled, wyrc þonne to clyþan, lege to ðam innoþe."
[126200 (155.2)],"    Wyþ nyrwyt genim þas ylcan wyrtequiminon& wæter & eced, meng tosomne, syle drincan."
[126300 (155.2)],    Hyt fremað nytlice.
[126400 (155.2)],    & eac on wine geþiged heo næddran slite wel gehæleþ.
[126500 (155.3)],"    Wiþ ðæra innoþa toðundennysse & hætan genim þas ylcan wyrte mid winberian gecnucude oððe mid beanenon meoluwe, wyrc to clyþan."
[126600 (155.3)],    Heo gehæleþ ða <toðundennysse>.
[126700 (155.4)],    Eac swylce blodryne of næsþyrlon heo gewrið mid ecede gemængedum.
[126800 (156.0)],"    Ðeos wyrt þe mancamelleon alba& oþrum naman wulfes tæsl nemneþ hafað leaf wiþerræde & þyrnyhte, & heo hafaþ on middan sumne sinewealtne crop & þyrnyhtne, & se biþ brunon blostmun behæfd, & he hafað hwit sæd & hwitne wyrtruman & swyðe gestencne."
[126900 (156.1)],"    Wiþ þæt wyrmas on þam innoþe ymb þone nafolan dergen genim ðisse ylcan wyrte wyrttruman seaw oððe dust, syle drincan on wine oððe on wætere þe ær wære organe oððe dweorgedwosle on gewylled."
[127000 (156.1)],    Hyt rume þa wyrmas forð gelædeþ.
[127100 (156.2)],    Þysse sylfan wyrte wyrtruman fif penega gewihte on wine geþiged þa wæterseocan gedrigeþ.
[127200 (156.2)],    Ðas sylfan <strengþe> <heo> <hafaþ> gewylled & gedruncen <wið> þæs migþan earfoðlicnyssa.
[127300 (157.1)],"    Ðeos wyrt þe manscolimbos& oþrum naman <nemneþ> on wine gewylled & gedruncen, heo þone fulan stenc ðæra oxna & ealles þæs lichaman afyrreþ."
[127400 (157.2)],    Eac swylce ðeos sylfe wyrt ðone fulstincendan migþan forð gelædeþ & eac halwendne mete mannum gegearwaþ.
[127500 (158.0)],"    Ðeos wyrt þe maniris Illyricam& oðrum naman <nemneþ> is gecwedeniris Illyricaof ðære misenlicnysse hyre blostmena, for þy þe ys geðuht þæt heo þone heofonlican bogan mid hyre bleo geefenlæce se is on Ledenirisgecweden; & heo onIllyricoþam lande swiðost & strengost wexeþ."
[127600 (158.0)],"    & heo hafað leaf glædenan gelice þa Grecasxifianhataþ, & heo hafað trumne wyrtruman & swyþe gestencne."
[127700 (158.0)],"    & þone man sceal mid linenan claþe befealdan & on sceade ahon oððet he gedriged beon mæge, for ðy hys gecynde is swiþe hat & slæpbære."
[127800 (158.1)],"    Gyf hwa mycelne hracan þolige & he þone him eaþelice fram bringan ne mæge for ðycnysse & to hnesce, genime of þysse wyrte wyrtruman ðæs dustes smæle gecnucudes tyn penega gewihte, sylle drincan fæstende on liþon beore feower scenceas þry dagas oþðæt he sy gehæled."
[127900 (158.1)],    Ðam gelice þæt dust þysse sylfan wyrte on liþon beore geþiged ðone slep on gelædeþ & eac þæra innoþa astyrunge geliþigað.
[128000 (158.2)],    Eac swylce þæt dust þysse ylcan wyrte næddrena slitas gelacnaþ.
[128100 (158.2)],"    Þæt sylfe gemet þæt we her beforan cwædon þæs dustes ðysse ylcan wyrteiris Illyricefor an mid ecede gemencged & gedruncen, hyt fremað þam þe his gecyndelice sæd him sylfwylles fram gewiteþ, þone leahtor Grecasgonorhoeamnemneþ."
[128200 (158.2)],"    Gyf hit þonne soðlice þam ylcan gemete mid wine gemetegud byþ, hit þæra wifa monoðlican astyreð þeah hy ær langæ forlætene wæron."
[128300 (158.3)],"    Wið cyrnlu & wið ealle yfele cumulu genim ðysse ylcan wyrte wyrttruman swa anwealhne wel gedrigedne & siððan gesodenne, cnuca hyne ðonne swa hnescne, wyrc to clyþan, lege to ðam sare."
[128400 (158.3)],    Hyt tofereþ.
[128500 (158.4)],    Eac swa some hyt fremað wið ðæs heafodes sare mid ecede & mid rosan wore gemencged.
[128600 (159.0)],    Elleborum.
[128700 (159.1)],"    Wið liferseocnysse genim þas wyrte þe manelleborum album& oðrum naman <nemneþ> gedrigede & to duste gecnucude, syle drincan on wearmum wætere, þæs dustes syx cuculeras fulle."
[128800 (159.1)],    Hit gelacnað þa lifre.
[128900 (159.1)],    Þæt silfe is framigendlic læcedom on wine geþiged ongean ealle attru.
[129000 (160.1)],"    Wið þam fefore þe þy feorðan dæge on man becymeþ genim þysse wyrte seaw þe mandelfinion& oþrum na man <nemneþ> wel gegaderod & þæt mid pipore gecnucud & gemencged, & ðæra pipercorna sy ofertæl, þæt ys þonne þy forman dæge an & þrittig & þy oðrum dæge seofontyne & ðy þryddan dæge þreotyne."
[129100 (160.1)],"    Gyf þu him þis syllest toforan þære genealæcincge þæs fefores, wundorlicre hrædnysse he byð alysed."
[129200 (161.0)],"    Ðeos wyrt þe manæcios& oþrum naman <nemneþ> hafað sæd gelic næddran heafde, & <heo> hafað lange leaf & stiþe, & heo manega stelan of hyre asendeþ ."
[129300 (161.0)],"    Heo hafað þynne leaf & ða hwonlice þyrnihte, & heo hafað betweox þam leafon brune blostman, & betweonan ðam blostmum heo hafað, swa we ær cwædon, sæd gelic nædran heafde, & hyre wyrttruma ys gehwæde & sweart."
[129400 (161.1)],"    Wyþ nædrena slitas genim ðysse ylcan wyrte wyrtruman þe weæciosnemdon, syle drincan on wine."
[129500 (161.1)],    Hyt fremað ge ær ðam slite ge æfter.
[129600 (161.1)],    Se sylfa drenc eac swylce þæra lendena sar geliðigað & eac drige on breoston meolc gegearwað.
[129700 (161.1)],    Soðlice an miht ys þysse wyrte & þæs wyrttruman & þæs sædes.
[129800 (162.1)],    Ðeos wyrt þe mancentimorbia& oðrum naman <nemneþ> byþ cenned on beganum stowum & on stænigum & þæt on dunum & on wynsumum stowum.
[129900 (162.1)],"    & heo of anre tyrf manega bogas asendeþ, & heo is gehwædon leafun & sinewealton & toslitenon, & heo hafað þas mihte to lacnunge."
[130000 (162.1)],"    Gif hors on hricge oððe on þam bogum awyrd sy, & hyt open sy genim þas wyrte ealle gedrigede & to swyðe smælon duste gecnucude, gescead to ðam sare."
[130100 (162.1)],    Heo hit gehæleþ; þu wundrast ðære gefremminge.
[130200 (163.0)],"    Ðeos wyrt ðe manscordias& oðrum naman <nemneþ> hafaþ swæc swylce leac, & heo eac for þyscordiosgecweden ys."
[130300 (163.0)],"    Þeos wyrt byþ cenned on morum, & heo hafaþ leaf sinewealte, & ða bittere on byrgincge, & heo hafaþ feowerecgedne stelan & fealuwe blostman."
[130400 (163.1)],"    Wið þæs migðan astyrunge genim þas wyrtescordiosswa grene gecnucude & on wine geþigede oððe drigge on wine gewyllede, syle drincan, heo þone migðan astyreþ."
[130500 (163.2)],"    Eac þæt sylfe fremað wið nædrena slitas & wið ealle attru & wið þæs magan sare, swa we ær cwædon, wið þæs migðan yrmðe."
[130600 (163.3)],"    Wið þa gerynnincge þæs worsmes ym ða breost genim þas ylcan wyrte tyn penega gewihte mid hunige gemencged, syle þicgean anne cuculere fulne, þa breost beoð afeormude."
[130700 (163.4)],"    Wið fotadle genim þas ylcan wyrte on ecede gecnucude oððe on wætere, syle drincan, hyt fremað wel."
[130800 (163.5)],"    Wið niwe wunda genim þas ylcan wyrte sylfe gecnucude, lege to ðam wundum, heo hy geþeodeþ; & eac heo mid hunige gemencged ealde wunda afeormaþ & gehæleþ; & eac hyre dust wexende flæsc wel gehnæceþ."
[130900 (164.1)],"    Ðeos wyrt þe manami& oðrum namanmiluiumnemneþ & eac sume men <hatað> hafað gecweme sæd to læcedome þæt on wine geseald byð, wel fremað wið þæs innoðes astyrunge & wið earfoðlicnysse ðæs migðan & wið wildeora slitas, & eac hyt ða monoðlican forð gecigeþ."
[131000 (164.1)],    & wið wommas þæs lichaman genim þysse sylfan wyrte sæd mid hunige gecnucud.
[131100 (164.1)],    Hyt afyrreð þa wommas.
[131200 (164.2)],"    Wið æblæcnysse & æhiwnesse þæs lichaman do þæt sylfe: þæt ys þæt ðu þone lichaman mid þam ylcan gesmyre, oððe syle drincan."
[131300 (164.2)],    Hyt þa æhiwnesse ofgenimeð.
[131400 (165.0)],    Banwyrt.
[131500 (165.0)],"    Ðeos wyrt þe manuiolam& oðrum naman banwyrt nemneð ys ðreora cynna, þonne ys an brunbasuw & oþer hwit, þridde is geoluw."
[131600 (165.0)],    Ðonne is seo geoluwe swaþeah swiþost læceon gecweme.
[131700 (165.1)],    Wið þæs cwiðan sare & wið þone hætan genim þas ylcan wyrte gecnucude & under gelede.
[131800 (165.1)],    Heo hyne gelihteþ.
[131900 (165.1)],    Eac swylce heo ða monoðlican forþ gecigeþ .
[132000 (165.2)],"    Wiþ misenlice leahtras ðæs <bæcþearmes> þaragadashatað, þæt is swaþeah swiðost þæs blodes utryne, genim þysse ylcan wyrte leaf gecnucude & to clyþan gemencgede."
[132100 (165.2)],    Hy þa untrumnysse ealle gehæleþ.
[132200 (165.3)],"    Þysse sylfæn wyrte leaf mid hunige gecnucude & gemencgede þone cancor þæra toða gehæleð, of ðam foroft ða teþ fealleð."
[132300 (165.4)],    Wyþ ða monoðlican to astyrigenne genim þysse ylcan wyrte sædes tyn penega gewihte on wine gecnucud & gedruncen oððe mid hunige gecnucud & to ðam gecyndelican lime geled.
[132400 (165.4)],    Hyt þa monoðlican astyreþ & þæt tudder of þam cwiðan gelædeþ.
[132500 (165.5)],"    Wið miltan sare genim þysse ylcan wyrte wyrttruman on ecede gecnucudne, lege to ðære miltan."
[132600 (165.5)],    Hit fremaþ.
[132700 (166.0)],Viola purpurea.
[132800 (166.1)],"    Wið niwe wundela & eac wið ealde genim þysse wyrte leaf þe manuiola purpurea& oðrum naman <nemneþ> & rysle, ægþres gelice mycel, lege to ðam wundum."
[132900 (166.1)],    Scearplice hyt hy gehæleð; & eac geswel & ealle yfele gegaderunga hyt tolyseð.
[133000 (166.2)],    Wiþ ðæs magan heardnysse genim þysse ylcan wyrte blostman on hunige gemencgede & mid swiðe godon wine gewesede.
[133100 (166.2)],    Þæs magan heardnys byð geliðigad.
[133200 (167.0)],    Ðeos wyrt þe manzamalentition& oþrum naman <nemneþ> byð cenned on stænigum stowum & on dunum.
[133300 (167.1)],"    Wið ealle wundela genim þas wyrtezamalentitionwel mid rysle gecnucude butan sealte, lege to ðam w undum."
[133400 (167.1)],    Ealle heo hy gehæleþ.
[133500 (167.2)],"    Eft wið cancorwunda genim þas ylcan wyrtezamalentitiongedrigede & to swyþe smalon duste gecnucude, lege to ðam wundum."
[133600 (167.2)],    Ealne þone bite þæs cancres heo afeormað.
[133700 (168.0)],    Ðeos wyrt ðe manancusa& oðrum naman <nemneþ> byð cenned on beganum stowum & on smeþum.
[133800 (168.0)],    & ðas wyrte ðu scealt niman on ðam monþe ðe man Martius hateþ.
[133900 (168.0)],"    Ðysse wyrte <syndon> twa cynrenu, an is ðeAffricani barbatamnemnað , oþer ys to læcedomum swyþe gecoren, & ðeos byð cenned fyrmest on ðam lande ðe man Persa hateþ."
[134000 (168.0)],    & heo ys scearpon leafon & þyrnihtum butan stelan.
[134100 (168.1)],"    Wið forbærnednysse genim þysse wyrte wyrttrumanancusaon ele gesodene & wið wex gemencgedne ðam gemete þe þu plaster oþþe clyþan wyrce, lege to þam bærnytte."
[134200 (168.1)],    Wundorlice hyt gehæleþ.
[134300 (169.0)],<Pulicaris> <herba>.
[134400 (169.0)],"    Ðeos wyrt yspsilliosgecweden for ðam þe heo hafað sæd swylce flean, þanon hy man eac on Ledenpulicaremnemneð, & hy eac sume men <nemnað>."
[134500 (169.0)],"    Heo hafað gehwæde leaf & ruhe, & heo hafað stelan & ðone on bogum geþufne, & heo ys drige gecynde & tyddre, & heo byð cenned on beganum stowum."
[134600 (169.1)],"    Wið cyrnlu & wið ealle yfele gegaderunga genim þysse wyrte sædes gecnucudes an elefæt ful & twegen bollan fulle wæteres, mengc tosomne, syle drincan."
[134700 (169.1)],"    Nim þonne of ðam sylfan sæde, wyrc <plaster>, lege to ðam sare."
[134800 (169.1)],    Hyt byþ gehæled.
[134900 (169.2)],    Wið heafudsare do þæt sylfe mid rosan wose & mid wætere gewesed.
[135000 (170.0)],"    Ðeos wyrt þe mancynosbatus& oðrum naman <nemneþ>, ðonne hy man of ðam stelan genimeþ, heo bið þam goman stið & wiðerræde for mete geþiged."
[135100 (170.0)],"    Ac heo swaþeah ða breost afeormað, & swa hwylce þincg swa syndon afore oððe bitere."
[135200 (170.0)],"    Ðeah hy þam magan derien, hi swaþeah ðære miltan wel fremað."
[135300 (170.0)],    Þysse ylcan wyrte blostma gedruncen swa þone man gelacnað þæt he þurh ðone innoð & þurh ðone migþan forð gelæded bið.
[135400 (170.0)],    & he eac blodrynas afeormaþ.
[135500 (170.1)],"    Eft wið miltan sare genim þysse ylcan wyrte wyrttruman of ðære rinde wel afeormadne, lege to ðære miltan."
[135600 (170.1)],    Hyt bið hyre nytlic & fremgendlic.
[135700 (170.1)],"    & se þe þysne læcedom þolaþ, he sceal upweard licgean þy læs he ungeþyldig ða strengþe þysre lacnunge ongite."
[135800 (171.0)],"    Ðeos wyrt ðe managlaofotis& oðrum naman <nemneþ> scineð on nihte swa blæse, & heo mæg wið manega untrumnyssa."
[135900 (171.1)],"    Wið þone fefor ðe þy ðriddæn & ðy feorðan dæge on man becymeþ genim þysse ylcan wyrte seawaglaofotismid rosenan ele gemencged, smyre þone seocan."
[136000 (171.1)],    Untweolice þu hyne alysest.
[136100 (171.2)],    Gyf hwa hreohnysse on rewytte þolige genime ðas ylcan wyrte for rycels onælede.
[136200 (171.2)],    Seo hreohnys byð forboden.
[136300 (171.3)],"    Wiþ hramman & wið bifunge genime þas sylfan wyrte, hæbbe mid him."
[136400 (171.3)],    Gif hy þonne hwa mid him bereþ ealle yfelu hyne <ondrædað>.
[136500 (172.0)],    Wudubend.
[136600 (172.1)],"    Wið miltan sare genim þysse wyrte wyrttruman þe mancapparis& oþrum naman wudubend hateð, cnuca to duste & gewyrc to clyþan, lege to ðære miltan."
[136700 (172.1)],    He hy adrygeð.
[136800 (172.1)],    Ac swaþeah gewrið þone man þy læs he þurh þæt sar ða lacnunge of him asceace; & æfter þrim tidum gelæd hyne to bæþe & hyne wel gebaþa.
[136900 (172.1)],    He byþ alysed.
[137000 (173.0)],"    Ðeos wyrt þe maneringius& oþrum naman <nemneþ> hafað hnesce leaf þonne heo ærest acenned byþ, & ða beoð werede on swæce, & hi man þigeþ swa oðre wyrta."
[137100 (173.0)],"    Syððan hy beoð scearpe & ðyrnihte, & heo hafað stelan hwitne oððe grenne, on ðæs heahnysse ufeweardre beoð acennede scearpe & þyrnyhte pilas, & heo hafað lancne wyrtruman & þone uteweardne sweartne, & se bið godes swæces."
[137200 (173.0)],    Þeos wyrt byþ cenned on feldon & on wiðerrædon stowum.
[137300 (173.1)],"    Wið þæs migþan astyrunge genim þas ylcan wyrte þe weeringiusnemdun gecnucude, syle drincan on wine."
[137400 (173.1)],"    Na þæt an þæt heo þone migþan astyreþ, ac eac swylce ða monoþlican & ðæs innoðes astyrunge & toðundenysse heo tolyseþ."
[137500 (173.1)],    & eac wið liferseocnysse & wið næddrena slitas heo wel fremað.
[137600 (173.2)],    Eac swylce wið mænigfealde leahtras þæra innoða heo wel fremað geþiged mid þære wyrte sæde þe manolisatrumnemneþ.
[137700 (173.3)],"    Wið þæra breosta geswel genim ðas ylcan wyrte to clyþan geworhte, lege to ðam breostan."
[137800 (173.3)],    Ealle þa yfelan gegaderungæ onbutan þa breost heo tofereð.
[137900 (173.4)],"    Wið scorpiones stingc & wið ealra næddercynna slitas & eac wið wedehundes slite genim þas ylcan wyrte, wyrc to plastre, lege to ðære wunde swa þæt seo wund swaþeah ærest mid iserne geopenud sy, & syððan þærto geled swa þæt se seoca þone stenc ne ongite."
[138000 (173.4)],    Eac swylce þeos sylfe wyrt wið oman wel fremaþ on þas ylcan wisan gemetegud.
[138100 (173.4)],    & eac heo fotadle geliðigað gyf hy man æt frymþe to gelegeþ.
[138200 (174.0)],"    Ðas wyrte manphilantroposnemneþ, þæt ys on ure þeode menlufigende, for ðy heo wyle hrædlice to ðam men geclyfian, & heo hafað sæd gelic mannes nafolan."
[138300 (174.0)],"    Þa man eac oþrum naman clate nemneð, & heo of hyre manega bogas asendeþ, & þa lange & feowerecge, & ys stið on leafon, & heo hafað greatne stelan & hwite blostman, & heo hafað heard sæd & sinewealt & on middan hol, swa we ær cwædon, þam gemete þe byð mannes nafla."
[138400 (174.1)],"    Wið nædrena slitas & wið <þara> wyrma ðe manspalangioneshateþ genim þysse wyrte wos gecnucud on wine, syle drincan."
[138500 (174.1)],    Hyt fremað.
[138600 (174.2)],"    Wið earena sare genim þysse ylcan wyrte wos, drype on þæt eare."
[138700 (174.2)],    Hyt gehæleþ þæt sar.
[138800 (175.0)],"    Ðeos wyrt þe manachillea& oðrum naman <nemneþ> byþ cenned on beganum stowum & neah wætere, & heo hafað geoluwe blostman & hwite."
[138900 (175.1)],"    Wið niwe wunda genim þysse wyrte croppas gecnucude, lege to ðam wundum."
[139000 (175.1)],    Heo þæt sar genimð & heo ða wunda geðeodeþ & þone blodryne gewrið.
[139100 (175.2)],"    Gif wif of ðam gecyndelican limon þone flewsan þæs wætan þoligen genim þas ylcan wyrte gesodene, gelege under þam wifon sittendum."
[139200 (175.2)],    Ealne þone wætan of hyre æþme heo gewrið.
[139300 (175.3)],    Eac ðeos sylfe wyrt on wætere gedruncen wið utsiht wel fremað.
[139400 (175.3)],    Ðeos wyrt ysachilleagecweden for þam þe is sæd þæt Achilles se ealdorman hyre gelomlice brucan scolde wunda to gelacnigenne.
[139500 (176.1)],"    Wið hagol & hreohnysse to awendenne, gyf ðu þas wyrte ðe manricinum& oðrum naman nemneð on þinre æhte hafast oððe hyre sæd on þin hus ahegst oððe on swa hwilcere stowe swa þu hy hafast oððe hyre sæd, heo awendeð hagoles hreohnysse, & gyf þu hy oððe hire sæd on scyp ahehst to þam wundorlic heo is þæt heo ælce hreohnysse gesmylteþ."
[139600 (176.1)],"    Þas wyrte þu scealt niman þus cweþende:herba ricinum, precor uti adsis meis incantationibus & auertas grandines, fulgora et omnes tempestates, per nomen omnipotentis dei qui te iussit nasci; þæt is ðonne on ure geþeode: wyrtricinum, ic bidde þæt þu ætsy minum sangum & þæt ðu awende hagolas & ligræsceas & ealle hreohnyssa, þurh naman ælmihtiges Godes se þe het beon acenned."
[139700 (176.1)],    & þu scealt clæne beon þonne þu ðas wyrte nimest.
[139800 (177.0)],"    Ðeos wyrt ðe manpolloten& oþrum namanporrum nigrumnemneþ & eac sume men <hatað> ys þyrnihton stelan & swearton & rugum & bradran leafon þonne leac & sweartran, & þa syndon stranges swæces, & hyre miht ys scearp."
[139900 (177.1)],"    Wið hundes slite genim þysse wyrte leaf mid sealte gecnucude, lege to þam wundum."
[140000 (177.1)],    Hit hæleþ wundorlice.
[140100 (177.2)],"    Eft wið wunda genim þyssæ ylcan wyrte leaf mid hunige gecnucude, lege to þam wundum."
[140200 (177.2)],    Ælce wunde hyt gehæleþ.
[140300 (178.0)],    Netele.
[140400 (178.1)],"    Wið forcillede wunda genim þysse wyrte seaw þe manurticam& oðrum naman netele nemneþ mid eledrosnum gemencged & sumne dæl sealtes ðærto gedon, lege to þære wunde."
[140500 (178.1)],    Binnan þrim dagum heo biþ hal.
[140600 (178.2)],"    Wið geswel do þæt sylfe, þæt ys þonne þam ylcan gemete lege to þam geswelle."
[140700 (178.2)],    Hyt bið gehæled.
[140800 (178.3)],"    Gyf ðonne ænig dæl þæs lichaman geslegen sy genim þas ylcan wyrteurticamgecnucude, lege to þære wunde."
[140900 (178.3)],    Heo byð gehæled.
[141000 (178.4)],"    Wið liþa sare, gyf hy of hwylcum belimpe oððe of cyle oþþe of ænigum þincge gesargade beoð, genim þysse ylcan wyrte seaw & eles efenmycel togædere gewylled, do þonne þærto þær hit swiðost derige."
[141100 (178.4)],    Binnan þrim dagon ðu hyne gehælst.
[141200 (178.5)],"    Wið fule wunda & forrotude genim þas ylcan wyrteurticamgecnucude & þærto sumne dæl sealtes, gewrið to þære wunde."
[141300 (178.5)],    Binnan þrym dagon heo biþ hal.
[141400 (178.6)],"    Wið wifes flewsan genim þas ylcan wyrte on mortere wel gepunude oðþæt heo wel liþi sy, geyc þonne þærto sumne dæl huniges, nim syþþan wæte wulle, & þa wel getæsede, smyre ðonne þa geweald mid þam læcedome & syþþan hyne þam wife gesyle, þæt heo hyne hyre under gelecge."
[141500 (178.6)],    Þy sylfan dæge hyt þone flewsan beluceð.
[141600 (178.7)],"    Wið þæt þu cyle ne þolige genim þas ylcan wyrteurticamon ele gesodene, smyre ðonne þærmid þa handa & ealne þone lichaman."
[141700 (178.7)],    Ne ongitst ðu þone cile on eallum þinum lichaman.
[141800 (179.1)],"    Ðeos wyrt þe manpriapisci& oðrum namanuicaperuicanemneð to manegum þingon wel fremað, þæt ys þonne ærest ongean deofolseocnyssa & wið nædran & wið wildeor & wið attru & wið gehwylce behatu & wið andan & wið ogan & þæt ðu gife hæbbe."
[141900 (179.1)],    & gif ðu þas wyrte mid þe hafast ðu bist gesælig & symle gecweme.
[142000 (179.1)],"    Ðas wyrte þu scealt niman þus cweþende:tu precor uicaperuica multis utilitatibus habenda ut uenias ad me hilaris florens cum tuis uirtutibus, ut ea mihi prestes, ut tutus et felix sim semper a uenenis et ab iracundia inlesus;þæt ys þonne on ure geþeode, ic bidde þe,uica peruica, manegum nytlicnyssum to hæbenne, þæt ðu glæd to me cume mid þinum mægenum blowende, þæt ðu me gegearwie þæt ic sy gescyld & symle gesælig & ungedered fram attrum & fram yrsunge."
[142100 (179.1)],"    Ðonne ðu þas wyrt niman wylt ðu scealt beon clæne wið æghwylce unclænnysse, & ðu hy scealt niman þonne se mona bið nigon nihta eald & endylfon nihta & ðreottyne nyhta & ðrittig nihta & ðonne he byð anre nihte eald."
[142200 (180.0)],    Ðeos wyrt ðe manlitospermon& oðrum naman <sunnancorn> nemneð byð cenned in Italia & seo fyrmeste in Creta.
[142300 (180.0)],"    & heo hafað maran leaf ðonne rude, & ða rihte, & on ðære hehnysse heo hafað stanas hwite & sinewealte swylce meregrotu on pysna mycelnysse, & ða beoð on stanes heardnysse."
[142400 (180.0)],"    & eac swylce hy togædere geclifigen, & hy beoð innan hole & ðonne þæt sæd þæron innan."
[142500 (180.1)],"    Wið þæt stanas on blædran wexen & wið þæt man gemigan ne mæge genim of ðysum stanum fif penega gewihte, syle drincan on wine."
[142600 (180.1)],    Hit ða stanas tobrycð & ðone migþan forð gelædeþ.
[142700 (181.0)],"    Ðeos wyrt þe manstauisagria& oðrum naman <nemneð> hafað leaf swylce wingeard & rihte stelan, & heo hafað sæd on grenum coddum on ðære mycele þe pysan, & þæt byð þreohyrne & hyt byþ afor & sweart, byð swaþeah innan hwit & biterre on byrgincge."
[142800 (181.1)],"    Wið þone yfelan wætan þæs lichaman genim þysse wyrte sædes fiftyne corn gecnucude on liðan beore, syle drincan."
[142900 (181.1)],    Hyt þone lichaman ðurh spiwðan afeormað.
[143000 (181.1)],    & æfter ðam þe he ðone drenc gedruncan hafað he sceal gan & hyne styrian ær ðam þe he hyne aspiwe.
[143100 (181.1)],"    & þonne he hine spiwan onginneþ he sceal gelomlice liðne wætan beores þicgean, ði læs seo strengð þære wyrte þa goman bærne & forðylme."
[143200 (181.2)],"    Wið scruf & wið sceb genim þysse sylfan wyrte sæd & rosan, cnuca tosomne, lege to ðam scurfe."
[143300 (181.2)],    He byð gehæled.
[143400 (181.3)],"    Wið toþa sare & toðreomena genim þysse ylcan wyrte sæd, seoð on ecede, healde þonne on his muð of ðam ecede lange hwile."
[143500 (181.3)],    Ðæra toða sar & ðæra toðreomena & ealle þæs muðes forrotudnyssa beoð gelacnude.
[143600 (182.1)],    Ðeos wyrt ðe mangorgonion& oðrum naman <nemneþ> byð cenned on diglon stowum & on wæton.
[143700 (182.1)],"    Be þysse wyrte is sæd þæt hyre wyrttruma sy geanlicud þære nædran heafde ðe mangorgonnemneð, & ða telgran habbað, þæs ðe eac is sæd, ægðer ge eagan ge nosa ge næddrena hiw."
[143800 (182.1)],"    Eac se wyrttruma gehwylcne man him geanlicað, hwilon on goldes hiwe, hwilon on seolfres."
[143900 (182.1)],"    & þonne ðu þas wyrte mid hyre wyrttruman niman wylle, ðonne warna þu þæt hy na sunne bescine, ðy læs hyre hiw & hyre miht sy awend þurh ðære sunnan beorhtnysse."
[144000 (182.1)],"    Forceorf hy þonne mid anum wogan & swyþe heardon iserne; & se þe hy ceorfan wylle, ðonne sy he fram awend; for ðy hit nys alyfed þæt man hyre wyrtruman anwealhne geseon mote."
[144100 (182.1)],"    Se þe þas wyrte mid him hafað, æghwylce yfele fotswaðu him ongean cumende he forbugeþ; ge forðon se yfela man hyne forcyrreþ oððe him onbugeþ."
[144200 (183.1)],    Ðeos wyrt þe manmilotis& oðrum naman <nemneð> byð cenned on beganum stowum & on wætum.
[144300 (183.1)],"    Þas wyrte þu scealt niman on wanigendum monan, on ðam monþe þe man Augustus hateð."
[144400 (183.1)],    Genim þonne þone wyrttruman þysse wyrte & gewrið to anum hefelþræde & ahoh to ðinum swyran.
[144500 (183.1)],"    Þy geare ne ongitst þu dymnysse þinra eagena, oððe gif heo þe belimpeð heo hrædlice geswiceð, & þu byst hal."
[144600 (183.1)],    Þes læcecræft ys afandud.
[144700 (183.2)],"    Wið sina togunge genim þysse ylcan wyrte wos, smyre þærmid."
[144800 (183.2)],    Hy beoð geliðegude.
[144900 (183.2)],    Eac ys be þysse wyrte sæd þæt heo on geare twigea blowe.
[145000 (184.0)],"    Ðeos wyrt þe manbulbus& oþrum naman <nemneþ> ys twegea cynna, þonne ys þeos read & wið þæs magan sare fremgendlic; þonne ys oðer byterre on byrgincge, seo ysscillodesgecweden, eac þam magan nytlicre."
[145100 (184.0)],"    Ægþer hafað strang mægen, & hy to mete geþigede mycelon ðone lichaman gestrangiað ."
[145200 (184.1)],"    Wiþ geswel & wið fotadle & wið gehwylce gederednyssa genim þas wyrte sylfe gecnucude oððe mid hunige gemencgede, lege to ðam sare þe man þonne beþurfe."
[145300 (184.2)],"    Wið wæterseocnysse genim þas ylcan wyrte, swa we ær cwædon, gecnucude, lege to þam innoðe."
[145400 (184.2)],    Eac hy mid hunige gecnucude hunda slitas gelacniað.
[145500 (184.2)],"    & hy eac swylce mid pipere <gemængede> & to gelede, hy þæs lichaman swat gewriðaþ."
[145600 (184.2)],    & eac swa some hy þæs magan sare geliðigað.
[145700 (184.3)],"    Wið wundela þe þurh hy sylfe acennede beoð genim þyssa wyrta wyrtruman gecnucude mid ele & mid hwætenan meluwe & mid sapan ðam gemete þe þu clyðan wyrce, lege to ðam wundum."
[145800 (184.3)],"    Eac hyt afeormaþ ðone leahtor þe Grecashostopyturashatað, þæt ys scurf þæs heafdes, & eac þone þe hyachorasnemnað, þæt ys sceb se foroft þæt heafod fexe bereafað."
[145900 (184.3)],    Eæc swylce mid ecede oððe mid hunige gecnucude hy of þam andwlitan nebcorn afeormaþ.
[146000 (184.4)],    Eac swa some on ecede geþigede hy þæra innoða <toðundennesse> & toborstennysse gehæleð.
[146100 (184.4)],    Be þysse wyrte ys sæd þæt heo of dracan blode acenned beon sceolde on ufeweardum muntum on þiccon bearwum.
[146200 (185.0)],Cucurbita.
[146300 (185.0)],"    Ðeos wyrt þe mancolocynthisagria, þæt yscucurbita agrestisþe man eacfrigillamnemneþ, heo ealswa oðer cyrfætte wið þa eorðann hyre telgran tobrædeþ, & <heo> hafað leaf cucumere gelice & toslitene, & heo hafaþ wæstm sinewealtne & byterne, se ys to nymenne to þam timan þonne he æfter his grennysse fealwað."
[146400 (185.1)],"    Wið innoðes astyrunge genim þyses wæstmes hnescnysse innewearde butan þam cyrnlun twegea penega gewihte on liðan beore gecnucude, syle drincan."
[146500 (185.1)],    Hyt astyreþ þone innoð.
